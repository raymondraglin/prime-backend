Inzicht - Academische Vaardigheden
          voor Bouwkundigen
INZICHT - ACADEMISCHE
VAARDIGHEDEN VOOR
BOUWKUNDIGEN

MAARTENJAN HOEKSTRA; LOUIS LOUSBERG; REMON ROOIJ;
WILLEMIJN WILMS FLOET; EN SAKE ZIJLSTRA
Technische Universiteit Delft, Faculteit Bouwkunde

Delft
Inzicht - Academische Vaardigheden voor Bouwkundigen Copyright © 2020 (1e editie) - 2024 (2e editie) by
MaartenJan Hoekstra; Louis Lousberg; Remon Rooij; Willemijn Wilms Floet; en Sake Zijlstra is licensed under a
Creative Commons Attribution-NonCommercial-ShareAlike 4.0 International License, except where
otherwise noted.
The above copyright license which TU Delft Open uses for their original content does not extend to or include
any special permissions which were granted to us by the rights holders for our use of their content.
Conditions are not applicable to figures:
3.1.4 tot en met 3.1.7;
9.1a, 9.1b, 9.2 en 9.5; 14.2, 14.8, 14.9, 14.11, 14.12, 14.13 en 14.14;
alle afbeeldingen uit hoofdstuk 10.1, behalve (lucht) foto 10.1.4, 10.1.7, 10.1.9 en 10.1.10; en 13.1.

Omslag ontwerp: Willemijn Wilms Floet. Foto's en beeld bewerking: Willemijn Wilms Floet. Bronnen: de gevel
van de Opera te Parijs uit: Mead, C.C., 1991. Charles Garnier's Paris opéra; architectural empathy and the
renaissance of French classicism, Cambridge, Mass: MIT Press. Het fragment stadsplattegrond Parijs uit:
Google Aerodata International Surveys 2013.

Technische Universiteit Delft, Faculteit Bouwkunde

Dit boek is mede mogelijk gemaakt door de ondersteuning van het 4TU Centre for Engineering Education:
https://www.4tu.nl/cee/en/.

Voor vragen over, of reacties op het boek, gelieve een bericht te sturen naar Sake Zijlstra: s.zijlstra@tudelft.nl.
INHOUD

Voorwoord                                                    ix

Dick van Gameren

Leeswijzer 2024                                              xi

Routekaart 2024                                              xiii

Bij deze versie                                              xv

DEEL I. DEEL A: BOUWKUNDE ALS WETENSCHAPPELIJKE DISCIPLINE

Hoofdstuk 1: Wetenschap                                      3

Louis Lousberg; Remon Rooij; en Vincent Gruis

Hoofdstuk 2: Ingenieurswetenschappen                         11

Remon Rooij en Louis Lousberg

Hoofdstuk 3: Bouwkunde in Delft                              17

De redactie

Hoofdstuk 3.1: bouwkunde als wetenschap in Delft (2024)      19

MaartenJan Hoekstra en Remon Rooij

Hoofdstuk 3.2: Ontwerpend onderzoek                          29

Steffen Nijhuis en Louis Lousberg

DEEL II. DEEL B: ALGEMENE ACADEMISCHE VAARDIGHEDEN VOOR
BOUWKUNDIGEN

Hoofdstuk 4: Het opzetten van een empirisch onderzoek        43

Sylvia Jansen en Louis Lousberg

Hoofdstuk 5: Introductie in ethiek en onderzoeksethiek voor  49
bouwkunde

Martin Sand; Jan Bergen; en Taylor Stone

Hoofdstuk 6: Uitvoeren                                       59

De redactie
Hoofdstuk 6.1: Case studie onderzoek                          61

Sake Zijlstra en Harry Boumeester

Hoofdstuk 6.2: Beschrijvende en toetsende statistiek          69

Sylvia Jansen

Hoofdstuk 6.3: Informatievaardigheden                         77

Herman Vande Putte

Hoofdstuk 6.4: The logic of the research article: A critical  95

guide on reading science more effectively

Paul W Chan

Hoofdstuk 7: Rapporteren/Communiceren                         103

De redactie

Hoofdstuk 7.1: Hoe schrijf je een wetenschappelijke tekst?    105

Pauline Post en Angeniet Kam

Hoofdstuk 7.2: Text and Image - the relationship between      113
text and image in research

Roberto Rocco

Hoofdstuk 7.3: Beeldend onderzoek - tekening en model         123

Mieke Vink en Peter Koorstra

Hoofdstuk 7.4: Mondelinge ontwerppresentatie                  135

Remon Rooij

DEEL III. DEEL C: SPECIFIEKE BOUWKUNDIGE VAARDIGHEDEN EN
ONDERZOEKSMETHODEN

Hoofdstuk 8: Ontwerpen als academische vaardigheid            145

Hoofdstuk 9: Historisch Onderzoek: een voorbeeld              147

Reinout Rutte en Carola Hein

Hoofdstuk 10: Bouwkundige plananalyses                        159

De redactie

Hoofdstuk 10.1: Plananalyse; wijzer in ontwerpen              161

Esther Gramsbergen en MaartenJan Hoekstra

Hoofdstuk 10.2: Locatie- en contextanalyse                    185
Hoofdstuk 10.3: De technische analyse - methode                          187
inventariseren, ordenen, verklaren

Koen Mulder

Hoofdstuk 11: Tools for Urban Data Research                              199

Balázs Dukai; Giorgio Agugiaro; Clara García-Sánchez; en Jantien Stoter

Hoofdstuk 12: Waarnemen in de gebouwde omgeving                          211

De redactie

Hoofdstuk 12.1: Op excursie                                              213

Willemijn Wilms Floet; Cor Wagenaar; en Fransje Hooimeijer

Hoofdstuk 12.2: Wandelen door het (stedelijk) landschap,                 225
waarneming als ingang voor analyse en ontwerp

Machiel van Dorst; Inge Bobbink; en Saskia de Wit

Hoofdstuk 12.3: Interviewen                                              245

Reinout Kleinhans; Remon Rooij; en Machiel van Dorst

Hoofdstuk 13: Posities in de architectuur                                263

Willemijn Wilms Floet en Klaske Havik

Hoofdstuk 14: Bouwkunde als ontwerpen voor waarden:                      273
voorbeelden en verantwoordelijkheden

Pieter Vermaas

DEEL IV. DEEL D: ACADEMISCHE VAARDIGHEDEN IN DE PRAKTIJK

Hoofdstuk 15: Ontwikkeling                                               293

De redactie

Hoofdstuk 15.1: Productontwikkeling: Het bouwen van                      295
prototypen als proefondervindelijke onderwijsmethode

Marcel Bilow

Hoofdstuk 15.2: De markt en marktonderzoek - de                          303
afstemming tussen vraag en aanbod

Alexandra den Heijer

hoofdstuk 15.3: Actoren en stakeholders in de bouw en                    313
stakeholderanalyse

Ellen van Bueren

Hoofdstuk 16: Professionaliteit                                          323

De redactie
Hoofdstuk 16.1: Heritage as Commons: Implications for  325
classification, design, and management

       Roberto Rocco en Nicholas Clarke

Hoofdstuk 16.2: Ethiek in architectuur en bouw         341

       Fred Hobma en Sabine Roeser

Hoofdstuk 16.3: Professionaliteit en ondernemerschap   347

       Hans Wamelink en Marina Bos-de Vos

Hoofdstuk 17: Reflectie                                355

       De redactie

Hoofdstuk 17.1: Academische ontwerpreflectie           357

       Louis Lousberg en John Heintz

Hoofdstuk 17.2: Vijf generieke elementen in het        363
ontwerpproces

       Elise van Dooren

Hoofdstuk 17.3: Multi Criteria Analyse als             379
onderzoekstechniek voor ontwerpevaluaties

       Sake Zijlstra en Remon Rooij

Index                                                  387

Over de auteurs                                        393

Shoutouts                                              395

Dankwoord                                              397
VOORWOORD

DICK VAN GAMEREN

Bouwkunde is vanouds een faculteit waarin het ontwerponderwijs centraal staat. Een
grote groep medewerkers geeft dagelijks op intensieve wijze onderwijs aan ongeveer
3000 studenten. Als universitaire opleiding staat daarbij de vraag centraal hoe in
zowel het ontwerponderwijs als in alle andere onderdelen van ons
onderwijsprogramma een academische houding en een wetenschappelijk perspectief
centraal kunnen staan; en hoe de hiertoe benodigde vaardigheden door onze
studenten verworven kunnen worden.

Deze publicatie geeft een uitgebreid en veelkleurig overzicht van het programma voor
academische vaardigheden in de bacheloropleiding van de faculteit Bouwkunde sinds
de laatste onderwijsvernieuwing. De implementatie van deze vernieuwing in 2013
is het begin gebleken van een gestage doorontwikkeling van het programma voor
academische vaardigheden. De ambitie om academische vaardigheden een centrale
rol te geven, was een van de belangrijkste redenen van de ingezette vernieuwing. Met
bijdragen van ruim veertig auteurs is dit overzicht een lijvig geheel geworden, dat
niet van begin tot einde gelezen wil en hoeft te worden. Elk hoofdstuk is zelfstandig
leesbaar, maar het geheel is wel degelijk meer dan de som der delen. De behandelde
vaardigheden vullen elkaar aan en bouwen op elkaar door.

De inhoud van het boek is in de eerste plaats behulpzaam voor studenten in onze
eigen bacheloropleiding. Het helpt hen de vaardigheden te doorgronden in en tussen
de verschillende modulen en leerlijnen. Tegelijkertijd kunnen ook andere bouwkunde
studenten buiten Delft hun voordeel doen met dit overzicht. En het boek biedt ook
docenten - binnen en buiten de TU - inzicht hoe onze bacheloropleiding
academische vaardigheden voor bouwkundigen ziet en aan de orde stelt.

Dit boek is nooit `af'. De redacteuren zien het als een dynamische bundel van bijdragen
in de vorm van een open boek dat in de loop der tijd zal groeien en veranderen.
En zoals dit boek nooit af zal zijn, is ook ons onderwijs nooit af. We moeten met
elkaar voortdurend werken aan verbetering en vernieuwing, zodat onze studenten
inzicht krijgen in de grote vraagstukken die spelen met betrekking tot de gebouwde
omgeving, nu en in de toekomst. Ik ben er zeker van dat deze bundel hen helpt bij het
vinden van antwoorden op deze vragen.

Dick van Gameren, decaan Bouwkunde

                                                                                                                                                             IX
X
LEESWIJZER 2024

Het `boek' Academische Vaardigheden voor Bouwkundigen is een levend document.
Dit boek is `open'. Dat wil zeggen te gebruiken onder Creative Commons Licentie
en wordt gedurende het gebruik verder ontwikkeld, zowel op hoofdstukniveau als
door toevoeging van interactieve elementen. Er verschijnen verschillende versies met
telkens nieuwe of aangepaste hoofdstukken. Raadpleeg tenminste elk
onderwijskwartaal de webedu pagina van het boek voor de meest actuele versie. Het
boek wordt completer door gebruik, maar alleen als hierover ook feedback komt. De
redactie verwelkomt alle feedback met open armen.

Het printen (of laten printen) van deze versie is af te raden, maar wanneer je dit toch
wilt, is ons advies om losse hoofdstukken af te drukken.

Het doel van het boek is een uitgebreide introductie te zijn in de bouwkunde als
wetenschappelijke discipline. Het is geen `studieboek', het is eerder een beknopte
introductie op academische vaardigheden voor bouwkundigen of een naslagwerk om
basisprincipes na te zoeken. Daarmee is dit boek niet alleen handig voor `reguliere'
bachelorstudenten Bouwkunde, maar ook voor zij-instromers zoals schakelstudenten
en internationale studenten. Voor hen is dit boek de benchmark hoe wij binnen
de Faculteit Bouwkunde aankijken tegen bouwkunde als wetenschappelijk discipline
en welke vaardigheden (op bachelorniveau) daar bij horen. Het boek zal daarom op
termijn volledig beschikbaar worden in twee talen: Nederlands en Engels.

Deel A richt zich op de plaats van bouwkunde binnen de wetenschap. Deel B richt
zich op basisvaardigheden: algemene academische vaardigheden voor bouwkundigen.
Deel C diept specifieke bouwkundige methoden van onderzoek uit. Deel D, het laatste
deel, is enerzijds gericht op de praktijk en anderzijds op reflectie.

Door de opzet voorzien we gebruik van het boek in de leerlijn Wetenschap en
vaardigheden (WV), maar juist ook in andere modulen met een onderzoeksaspect, met
andere woorden, in alle leerlijnen en door de gehele bacheloropleiding. Tabel 1 geeft
weer welke relatie tussen leerlijnen (en modulen) en de delen van het boek bestaan.
Via de routekaart zijn meer specifiek hoofdstukken gekoppeld aan verschillende
modulen uit de opleiding.

                                                                                                                                                             XI
        ON        WV               TE      GR       MA   Andere
                                                         programma's
deel              WV1 WV3 WV4 WV5          GR1 GR2  MA1  HBO-Schakel
A                 WV6                      GR3 GR4  MA2
                                                         HBO-Schakel
deel              WV1 WV2 WV3 WV4 TE3 TE4  GR1 GR2  MA1
B                 WV5 WV6 TE5              GR3 GR4  MA2  HBO-Schakel

deel ON1 ON2 ON3  WV1 WV2 WV3 WV4 TE3 TE4           MA1  HBO-Schakel
C ON4 IOP1 IOP2   WV5 WV6 TE5                       MA2  stage-minor
                                                    MA3
deel D IOP1 IOP2  WV1 WV2 WV3 WV4
                  WV5 WV6

XII
ROUTEKAART 2024

           Tabel 2: hoofdstukken relevant per module uit de BSc BK

     uit   uit               uit                                    uit

     deel  deel              deel                                   deel

     A     B                 C                                      D

ON1 3.1, 3.2 7.2, 7.3, 7.4   8 10.1, 10.2, 12    14 16.1, 17

ON2 3.1, 3.2 7.2, 7.3, 7.4   8 10.1, 10.2, 12    14 16.1, 17

ON3 3.1, 3.2 7.2, 7.3, 7.4   8 10.1, 10.2, 11 12 14 16.1, 17

ON4 3.1, 3.2 7.2, 7.3, 7.4   8 10.1, 10.2, 12    14 16.1, 17

IOP1 3.1, 3.2 7.2, 7.3, 7.4  8 10.1, 10.2, 11 12 14 16.1, 17

IOP2 3.1, 3.2 7.2, 7.3, 7.4  8 10.1, 10.2, 12 13 14 16.1, 17

WV1 1 2 3 7.1, 7.2, 7.3      8 13                                   17.1, 17.2

WV2        7.1, 7.2, 7.3, 7.4 8 13                                  17.1

WV3 3.2    7.2, 7.3          8                                      17.1

WV4 1 2 3 5 6.3, 6.4, 7.1 8 9        13                             17

WV5 1 2 3 4 5 6 7.1 9 11 12.3                                       16.2 17

WV6 1 2 3 5 6.3, 6.4, 7.2 8 9        13                             17

TE1

TE2

TE3        7.1, 7.2          10.3

TE4        7.1, 7.2          10.3

TE5        7.1, 7.2          10.3

GR1        7.1, 7.2          10.1

GR2        7.1, 7.2          10.1

GR3        7.2, 7.3          9 10.1

GR4        7.1, 7.2          9 10.1, 12.1, 12.2

MA1        6.3, 7.1          9                   14 15 16.2, 16.3

MA2        6.3, 7.1          9                   14 15 16.2, 16.3

MA3                                              14 15 16.2, 16.3

                                                                                XIII
XIV
BIJ DEZE VERSIE
Versie 2024-2025 is beschikbaar gekomen op 2 september 2025 voor onderwijs
gebruik, de leeswijzer, routekaart en hoofdstuk 3.1 zijn bijgewerkt naar de Bachelor
curriculum herziening. Hoofdstuk 14 is nieuw toegevoegd.

                                                                                                                                                            XV
XVI
                                                    DEEL I.

                         DEEL A: BOUWKUNDE ALS
                   WETENSCHAPPELIJKE DISCIPLINE

De Faculteit Bouwkunde biedt technisch-wetenschappelijk onderwijs over de
gebouwde omgeving aan, in nauwe relatie met toonaangevend wetenschappelijk
bouwkundig onderzoek. Net als de andere faculteiten van de Technische Universiteit
Delft leidt Bouwkunde ingenieurs op: specialisten met kennis en vaardigheden op
wetenschappelijk niveau op het gebied van theorie, techniek en ontwerpen. Daarmee
behoort de TU Delft tot de veel grotere `familie' van andere universiteiten in binnen-
en buitenland, die alle één of meerdere wetenschapsdomeinen beslaan.
Uiteraard bestaan er tussen die takken van wetenschap allerlei verschillen in doel,
onderwerp, kenmerken en vaardigheden, maar er zijn ook veel overeenkomsten. Die
overeenkomsten en verschillen bepalen de opzet van dit boek. Ter voorbereiding op
de algemene en specifieke vaardigheden in de volgende hoofdstukken wordt in dit
eerste hoofdstuk de positie van de bouwkunde in de wetenschap aan de orde gesteld.
Hiervoor wordt gebruikgemaakt van een drieslag: eerst wordt ingegaan op het doel
en de kenmerken van wetenschap in het algemeen (hoofdstuk 1), als onderdeel van die
verzameling komen daarna de ingenieurswetenschappen aan bod (hoofdstuk 2), om
tot slot de bouwkunde daarbinnen te positioneren, zowel in algemene zin als specifiek
voor de Delftse opleiding (hoofdstuk 3).

                                                                                                                                                               1
2
HOOFDSTUK 1: WETENSCHAP

LOUIS LOUSBERG; REMON ROOIJ; EN VINCENT GRUIS

INTRODUCTIE

Als aan beginnende studenten wordt gevraagd wat wetenschap is, dan leert de
ervaring dat zij vrijwel altijd antwoorden met `wetenschap is dat wat bewezen is',
of `iets is pas wetenschap is als het algemeen geldend is', of `wetenschap zoekt naar
de waarheid'. Deze uitspraken over dat wat wetenschap(pelijk) is, zijn kenmerkend
voor het `standaardmodel' van de wetenschap, een model dat ons op de middelbare
school geleerd wordt, maar dat slechts één van de vele mogelijkheden van wetenschap
bedrijven, van wetenschapsopvattingen, vertegenwoordigt.

Omdat er meerdere wetenschapsopvattingen zijn, is er geen algemeen geldende
definitie van wetenschap te geven; geen algemeen geldend doel en geen algemeen
geldende kenmerken. Derhalve komen in dit hoofdstuk verschillende soorten
wetenschap, verschillende wetenschapsopvattingen, waaronder het `standaardmodel',
en verschillende criteria voor wetenschappelijkheid aan de orde. Daarbij wordt
telkens aangegeven welke plaats ingenieurswetenschappen, zoals bouwkunde, daarbij
innemen.

VERSCHILLENDE SOORTEN WETENSCHAP

Er zijn vele manieren om wetenschappen in te delen in bepaalde soorten, het ligt er
maar helemaal aan vanuit welk perspectief wordt gekeken. Zo kunnen wetenschappen
ingedeeld worden in formele (zoals wiskunde, logica), empirische (zoals biologie,
geschiedenis en psychologie) en normatieve (zoals rechten, geneeskunde en de
ingenieurswetenschappen, waaronder bouwkunde) (vgl. Wesly, 1982:16). De
empirische -letterlijk betekenend: `op waarneming of ervaring berustende'-
wetenschappen doen uitspraken over de waarneembare wereld die getoetst worden
aan de ervaring. De formele wetenschappen, zoals wiskunde en logica, doen dat niet.
De normatieve wetenschappen daarentegen stellen zich ten doel een vaak praktisch
probleem op te lossen en `ontwerpen' daarbij die oplossing; in de rechtswetenschap
worden wetten `ontworpen', in de geneeskunde behandelwijzen en in de bouwkunde
bouwwerken. Het normatieve element zit hem al in het stellen dat iets een concrete,
praktische oplossing nodig heeft. Verder zit het in de directieve, vergelijk rechten,
of prescriptieve/ voorschrijvende, vergelijk geneeskunde, uitspraken die het resultaat

                                                                                                                                                               3
zijn van die wetenschappen, in tegenstelling tot de informatieve, beschrijvende
uitspraken die worden gedaan in bijvoorbeeld de wiskunde en de biologie of
psychologie.

Een andere indeling van de wetenschappen is die in theoriegerichte wetenschap
enerzijds en praktijkgerichte wetenschap anderzijds (vgl. Verschuren, Doorewaard,
1998: 33, Van Aken, Andriessen, 2011: 15). Theoriegerichte wetenschap kan dan
weer onderverdeeld worden in wetenschap die gericht is op theorieontwikkeling,
vergelijk theoretische natuurkunde, en wetenschap die gericht is op toetsing van
theorie, vergelijk technische natuurkunde. Vaak wordt deze gerichtheid natuurlijk
gecombineerd, zoals in biologie en psychologie, waarbij het het doel is om te
verklaren en zo mogelijk te voorspellen. Praktijkgerichte wetenschap daarentegen
heeft als doel een bijdrage te leveren aan een interventie, een ingreep in de
werkelijkheid, ter verandering van een bestaande praktijksituatie (Verschuren,
Doorewaard, 1998: 36) of anders gezegd, kennis te ontwikkelen om daarmee een
betere wereld te realiseren (Van Aken, Andriessen, 2011: 15). Voorbeelden zijn
nogmaals rechten, geneeskunde en de ingenieurswetenschappen, zoals bouwkunde.
Beide indelingen zijn voor ons als bouwkundigen interessant; de ene illustreert het
normatieve karakter van bouwkunde en de andere het praktische ervan.

VERSCHILLENDE WETENSCHAPSOPVATTINGEN

Per verschillende soort wetenschap die hiervoor is aangegeven, zijn verschillende
opvattingen mogelijk over dat wat wetenschap is. Die verschillende mogelijkheden
kunnen worden gekarakteriseerd door de opvatting die er heerst binnen de
desbetreffende wetenschappelijke gemeenschap, over wat het doel van wetenschap is,
wat de werkelijkheid/ waarheid is, wat wetenschappelijke kennis is, op welke kennis
men gericht is en wat de dominante onderzoeksmethode is.
In de meeste literatuur worden twee tot vier wetenschapsopvattingen beschreven
(vergelijk Guba & Lincoln, 1994/2005: 165, Braster, 2000: 25, Cresswel, 2009, 24/
270, Bryman, 2012: 32, Blaikie, 2010: 92 e.v., Groat & Wang, 2013: 76). Wij kiezen
er voor drie, waarbij de eerste twee sterk tegengesteld aan elkaar kunnen worden
beschreven en de derde weer aan die tegenstelling ontsnapt: de positivistische, met
daaraan tegengesteld de constructivistische en ten slotte de pragmatische
wetenschapsopvatting. Iedere opvatting is gebaseerd op andere aannames over
respectievelijk wat de werkelijkheid is (het ontologisch vraagstuk), wat kennis is
(het epistemologisch vraagstuk) en welke onderzoeksmethode het beste is (het
methodologisch vraagstuk) om die kennis te verwerven. In tabel 1.1 staan deze
verschillen tussen de wetenschapsopvattingen weergegeven.

4
      Tabel 1.1: Verschillende wetenschapsopvattingen (gebaseerd op Creswell, 2003: 6)

                   Positivisme            Constructivisme         Pragmatisme

Doel               Oorzakelijk            Begrijpen               Ingrijpen
                   verklaren en
                   voorspellen

Opvatting over de  Er is 1 werkelijkheid  Er zijn meerdere        Er is een probleem
werkelijkheid                             (inter)subjectieve
                                          werkelijkheden

Kennis is gebaseerd Empirische            Sociale en historische  Acties, situaties en
                                                                  gevolgen van handelen
op                 observatie en meting constructie

Oriëntatie op      Theorie verifiëren Theorie ontwikkelen         Praktijk van de `echte
                                                                  wereld'

Dominante onderzoeksmethode Kwantitatief  Kwalitatief             Pluralistisch (waaronder
                                                                  `Mixed Methods')

De eerste, de positivistische, wordt vertegenwoordigd in het eerder genoemde
`standaardmodel' van de wetenschap. Dat model heeft jarenlang overheerst in de
wetenschap tot er in de jaren 70 veel over het constructivisme werd gepubliceerd en
nog wat later in de jaren 90 veel over het pragmatisme.
Opgemerkt wordt dat in de tabel bij Dominante onderzoeksmethode onderscheid
is gemaakt tussen kwantitatieve, kwalitatieve en pluralistische waaronder `mixed
methods' onderzoeksmethoden, (zie ook Creswell, 2003: 18, Bryman, 2012: 32 en
Lenzholzer, 2016). Kwantitatief onderzoek benadrukt kwantificering (tellen of
rekenen) bij het verzamelen en analyseren van gegevens (data), terwijl kwalitatief
onderzoek eerder woorden, taal en betekenis dus, daarbij gebruikt (Bryman, 2012:
694). Mixed methods gebruikt beide (vandaar de `mix' natuurlijk), echter in het
verzamelen en analyseren van de data worden beide typen onderzoek strikt van
elkaar gescheiden gebruikt, pas bij het formuleren van bevindingen op basis van
de respectieve analyses, vindt de mix plaats (vgl. Creswell, 2003: 221). Pluralistisch,
tenslotte, wil zeggen dat de onderzoeksmethoden die gehanteerd worden veelvormig
zijn, maar, vaak, complementair aan elkaar.

Deze en de andere eigenschappen die genoemd staan onder pragmatisme gelden
veelal voor de ingenieurswetenschappen zoals bouwkunde, maar niet exclusief. Er
zijn namelijk ook onderzoekers, bijvoorbeeld in de landschapsarchitectuur
(Lenzholzer et al, 2013: 125), die een kennisclaim hebben die als (post)positivistisch
dan wel constructivistisch kan worden gekarakteriseerd, zie voorbeelden daarvan in
Lenzholzer et al, 2013.

CRITERIA VOOR WETENSCHAPPELIJKHEID

Is er nou binnen al die verschillende wetenschapsopvattingen, of beter gezegd:
wetenschappelijke gemeenschappen, geen consensus over wat nu de criteria voor
wetenschappelijkheid zijn? Ondanks de verschillende opvattingen over dat wat
wetenschap is, zou wellicht toch daar doorheen een algemeen geaccepteerd begrip

                                                                                                                                                               5
kunnen zijn over wat wetenschappelijkheid bepaalt. Literatuuronderzoek daarover
(o.a. Smaling, 1990, Wester, 1991, Braster, 2000) leert dat je zou kunnen zeggen dat er
minimaal twee criteria zijn voor wetenschappelijkheid:

   1. Betrouwbaarheid van de onderzoeksdata, ook wel interne betrouwbaarheid
       genoemd;

   2. Validiteit/ geldigheid van de redenering, ook wel interne validiteit genoemd.

Opmerkelijk is nu om te zien dat die twee criteria overeenkomen met datgene wat
reeds sinds Aristoteles als juist wordt geacht in de klassieke logica, of redeneerkunde,
nota bene te onderscheiden van de redeneerkunst, de rethorica. Die logica is in
de vorm gegoten van zogenaamde syllogismen of sluitredeneringen. Bekende
voorbeelden daarvan zijn de modus ponens (manier van bevestigen), de modus tollens
(manier van ontkennen) en de drogredenering ( redenering die aannemelijk lijkt, maar
niet klopt). In de tabel 2 hieronder worden deze weergegeven.

               Tabel 1.2: voorbeelden van syllogismen

Modus ponens   Modus tollens  Drogreden

Als P, dan Q.  Als P, dan Q.  Als P, dan Q.
P.             Niet Q.        Q.

Dus Q.         Dus niet P.    Dus P.

Wat nu telkens aan de orde is in deze redeneringen, is dat er wordt uitgegaan van
a) een als voor waar aangenomen voorwaarde en vervolgens via b) het aanbrengen
van een juist oorzakelijk verband een conclusie wordt getrokken. Precies daar ligt
de overeenkomst met de criteria voor wetenschappelijkheid, waarbij a) de voor waar
aangenomen voorwaarde gelijk is aan de betrouwbaarheid van de onderzoeksdata
is en b) de geldigheid van de redenering gelijk is aan het aanbrengen van een juist
oorzakelijk verband. Dat die geldigheid van de redenering niet `automatisch' volgt
uit de redenering zelf maar kritisch moet worden bezien in samenhang met de
aangenomen voorwaarde, blijkt uit het voorbeeld van de drogreden. Immers, oorzaak
en gevolg kunnen niet uitgewisseld worden; in dat voorbeeld kan Q het gevolg zijn
van iets anders dan P. Nu lijkt dit te suggereren dat er maar een geldige
wetenschappelijk redeneer vorm is. Dat is niet zo; er zijn er meerdere. De hier
beschreven redeneervorm is de deductieve redeneervorm, in hoofdstuk 2 worden
meer geldige redeneervormen gegeven.

Beide criteria, betrouwbaarheid en geldigheid, kunnen voor zowel kwantitatief als
kwalitatief onderzoek gelden; `betrouwbaarheid van de data' bijvoorbeeld bij
kwantitatief onderzoek als blijkt dat de indicatoren waaruit de antwoordenschaal van
bijvoorbeeld de vragenlijst van een enquête bestaat, consistent zijn, respectievelijk bij
kwalitatief onderzoek als blijkt dat tenminste twee onderzoekers het eens zijn over
dat wat ze zien en horen tijdens een interview. Je ziet hier al dat het criterium van
`betrouwbaarheid van de data' noodzakelijk binnen de context van de verschillende
onderzoeksmethoden verschillend wordt uitgelegd. Velen, zoals bijvoorbeeld Guba
en Lincoln (1994) pleiten dan ook voor aparte criteria voor de wetenschappelijkheid
van kwalitatief onderzoek (zie Bryman, 2012: 384). Deze criteria zijn althans voor

6
kwalitatief onderzoek nog steeds in discussie, overigens onderstrepend hoezeer de
criteria voor wetenschappelijkheid afhankelijk zijn van dat wat een bepaalde
wetenschappelijke gemeenschap daar van vindt (vgl. Kuhn, 2003).

Eenzelfde discussie over de criteria voor wetenschappelijkheid wordt ook gevoerd
binnen de ingenieurswetenschappen, zoals binnen bouwkunde. Naast dat alle
stromingen of wetenschapsopvattingen in ons vakgebied, ook in onze faculteit
vertegenwoordigd zijn, wordt vooral bij ontwerpend onderzoek per onderzoek door
een aantal onderzoekers bepaald wat nu de criteria zijn waaraan de
wetenschappelijkheid van het onderzoek moet voldoen. Dat kan dan afhangen van het
perspectief, of de zogenoemde `school of thought' van de onderzoekers en hoe door
de eigen peers kwaliteitstandaarden worden gedefinieerd (Groat, Wang, 2013: 87). En
daar is helemaal niks mis mee, want `what better criterion could there be, than the
decision of the scientific group?' (Kuhn, 2003: 102).

Zo nemen de ingenieurswetenschappen met hun overwegend pragmatistische
wetenschapsopvatting een duidelijk gemarkeerde plaats in binnen het veld der
wetenschappen. Bouwkunde is daarmee wetenschappelijk, maar wel op haar eigen
(bijzondere) wijze: `in its own right'. Hoofdstuk 2 gaat hier verder op in.

WAT KARAKTERISEERT EEN WETENSCHAPPELIJKE MANIER VAN
WERKEN?

Het debat over wat wetenschap is, over wetenschapsopvattingen, en over de criteria
voor wetenschappelijkheid wordt dus gekenmerkt door het gebruik van vele, vaak
verschillend gedefinieerde termen en begrippen, afhankelijk van je
wetenschapsopvattingen. Dat hoort er - voor sommigen helaas, voor anderen heel
fijn - een beetje bij. Het lijkt soms een abstract woordenspel, maar kent ook hele
praktische gevolgen voor hoe je je geacht wordt te gedragen als academicus, ook
als student aan de (technische) universiteit. Deze paragraaf gaat daar dieper op in
en karakteriseert een wetenschappelijke manier van werken (die past binnen
Bouwkunde), en geeft handvatten om het begrip `wetenschappelijke attitude' te
vertalen in concrete gedragingen. Wat ons betreft staan binnen Bouwkunde vijf
uitgangspunten centraal.

1. Je grondhouding is er één van nieuwsgierigheid en (blijven) leren
Je stelt vragen, je vraagt je dingen af. Je hebt gezonde twijfels, en wilt dingen uitzoeken
en weten. Je blijft de waarom vraag stellen. Je wilt (blijven) leren en verbeteren. Je
neemt dingen niet klakkeloos aan of over. Je verdiept je. Je evalueert wat je hebt
geleerd en plaatst dat in een bredere context. Je reflecteert daarmee kritisch op de
waarde, reikwijdte en beperkingen van je ontwerp- en onderzoekswerk.

2. Je draagt bij aan vernieuwing en innovatieve oplossingen
Aan de universiteit draag je bij aan onze kennisontwikkeling; aan theorieën, aan
methoden, en aan (concrete) oplossingen voor de grote ruimtelijk-maatschappelijke
opgaven van de 21e eeuw. Je bent daarbij creatief-oplossingsgericht én analytisch-
onderzoekend. Je analyseert, ontwerpt (synthese), denkt in alternatieven, vindt dingen
uit, ontwikkelt, past toe, en je hebt uitvoerbare implementatie- strategieën.

                                                                                                                                                               7
3. Je borduurt voort op kennis
Je maakt consciëntieus gebruik van data, informatie en kennis
(informatievaardigheden, zie hoofdstuk 6.2). Je verwijst correct naar bronnen,
voorbeelden, cases, en precedenten. Je parafraseert en citeert correct. Je bent actief
op zoek naar de aanwezige en beschikbare kennis: de `body of knowledge' en `state
of the art'. Je snapt en benut het verschil tussen kennis die ontwikkelt is binnen de
wetenschap en de praktijk: beide waardevol, maar wel verschillend.

4. Je werkwijze is expliciet en transparant
(Delftse) Bouwkundigen zijn integrale denkers. Je werkwijze wordt daarbij
gekenmerkt door eigenschappen als goed beargumenteerd, verantwoord en
onderbouwd: navolgbaar, terugvindbaar, naspeurbaar, systematisch, methodisch,
bekritiseerbaar, logisch, analytisch, creatief, oplossingsgericht, correct, relevant. Je
bereidt voor, verkent, voert uit, reflecteert, en rapporteert.

5. Je communiceert openlijk, en legt daarbij en daardoor verantwoording af
Je weet wanneer en hoe je effectief kunt communiceren: je schrijft, spreekt,
presenteert, discussieert, visualiseert, en rekent en tekent. Je vat samen, beoordeelt,
reflecteert en prioriteert. Je overtuigt, engageert en inspireert.

TEN SLOTTE

Om je weg te vinden als bouwkundige of bouwkunde student binnen de
wetenschappen, is kennis en begrip van de verschillende perspectieven op de
wetenschap zeer nuttig. Het helpt je om jouw eigen onderzoeks- of
ontwerpactiviteiten - en die van anderen natuurlijk ook - goed te kunnen plaatsen.
Sommige van die perspectieven zijn namelijk relevanter of toepasbaarder voor het
bouwkunde vakgebied dan andere. Het is ook een raamwerk waarbinnen de rest van
dit boek valt te `snappen'. En naast kennis en begrip, zijn de vijf uitgangspunten voor
academische manier van werken een eenvoudige geheugensteun voor je academisch
gedrag en wijze van handelen.

BRONNEN

Blaikie, N. (2017) Designing Social Research, Cambridge: Polity Press

Braster, J.F.A. (2000) De kern van casestudy's. Assen: Van Gorcum & Cromp

Bryman, A. (2012) Social Research Methods, Oxford: Oxford University Press

Creswell, J.W. (2009) Research Design, Qualitative, Quantitative, & Mixed Methods
Approaches (3d Edition) London: Sage Publications Ltd.

Groat, L. N., & Wang, D. (2013). Architectural research methods. Hoboken, NJ: John
Wiley & Sons, Inc.

Guba, E.G. and Lincoln, Y.S. (1994). Competing Paradigms in Qualitative Research.
In: N.K. Denzin, and Y.S. Lincoln (Eds.), The SAGE Handbook of Qualitative Research, 1st
ed., pp. 105-117, SAGE Publications, Thousand Oaks

8
Kuhn, T.S. (2003) De structuur van wetenschappelijke revoluties. Amsterdam: Boom
Lenzholzer, S., Duchhart, I., Koh, J. (2013) `Research through designing' in landscape.
Architecture Landscape and Urban Planning 113 120- 127
Lenzholzer, S., Duchhart, I., Van den Brink, A. (2016) Chapter 4: Research in
landscape architecture and the special role of designing. In: van den Brink, A.,
Diedrich Bruns, H. Tobi, S. Bell (2016)Research in Landscape Architecture - Methods and
Methodology Publisher: Routledge
Meijers, A., W., M. (2011) Kwaliteitsbeoordeling in de ontwerpende en construerende
disciplines; een systematisch kader. Amsterdam: Koninklijke Nederlandse Akademie van
Wetenschappen
Van Aken, J. & Andriessen, D. (2011) Handboek ontwerpgericht wetenschappelijk
onderzoek, Den Haag: Boom Lemma
Verschuuren, P. & Doorewaard, H. (1998) Het ontwerpen van een onderzoek, Utrecht:
Lemma bv
Wesly, P. (1982) Elementaire wetenschapsleer, Amsterdam: Boom Meppel

                                                                                                                                                               9
10
HOOFDSTUK 2: INGENIEURSWETENSCHAPPEN

REMON ROOIJ EN LOUIS LOUSBERG

INTRODUCTIE

Zoals in hoofdstuk 1 is aangegeven, neemt bouwkunde als een van de
ingenieurswetenschappen een bijzondere plaats in binnen de wetenschappen; een
wetenschap `in its own right'. In dit hoofdstuk gaan we daar nader op in. Om te
beginnen wordt het doel van de ingenieurswetenschappen beschreven en vervolgens
wordt de vraag beantwoord wat de ingenieurswetenschappen karakteriseert. Daarbij
wordt eerst ingegaan op het verschil met andere wetenschappen, gevolgd door een
duiding van twee karakteristieken van de ingenieurswetenschap: de combinatie van
ontwerp en onderzoek en context specificiteit.

WAAROM INGENIEURSWETENSCHAPPEN?

Op 8 januari 1842 werd de voorloper van de Technische Universiteit Delft gesticht:
`de Koninklijke Akademie ter opleiding van burgerlijke ingenieurs zoo voor `s lands
dienst als voor de nijverheid en van kweekelingen voor den handel' . De Akademie
leidde dus zowel ingenieurs als handelsdeskundigen op. De school werd gevormd
naar Parijs' voorbeeld van de École Polytechnique. In 1864 werd de Akademie
opgeheven en een Polytechnische School opgericht voor weg- en waterbouw,
scheepsbouw, werktuigbouw en mijnbouw. Er was in de moderne wereld inmiddels
een grote behoefte aan hoogopgeleide technici. Voor die tijd leerde je techniek in het
leger, of in de praktijk. In 1905 werd de naam veranderd in de Technische Hogeschool
van Delft (TH Delft), werd de opleiding officieel als academische opleiding erkend
en kreeg de TH het promotierecht (ius promovendi). Begin 20e eeuw ontstond de
faculteit Bouwkunde als afsplitsing van Civiele Techniek. De faculteit Industrieel
Ontwerpen werd in 1959 een eigen faculteit, als afsplitsing van Bouwkunde. In 1986
werd de school omgedoopt tot Technische Universiteit Delft (TU Delft).
De Vlamingen spreken over ingenieurs als `vernuftelingen', hoogopgeleide academici
die dingen - objecten, artefacten, modellen - uitvinden, ontwerpen en maken. De
empirische wetenschappen richten zich op de empirie en hun leidende kennisvraag `is
het waar?'. Het object van studie van ingenieurs bestaat veelal nog niet, en moet nog
ontworpen en gemaakt worden. Hun leidende kennisvraag is `werkt het?' (Klaasen,
2004). Dit verschil zorgt voor specifieke kenmerken van de ingenieurswetenschappen.

                                                                                                                                                             11
WAT KARAKTERISEERT DE INGENIEURSWETENSCHAPPEN?

In tegenstelling tot de empirische wetenschappen die iets zeggen over de bestaande
werkelijkheid, zeggen de ingenieurswetenschappen zoals bouwkunde iets over een
mogelijke of gewenste werkelijkheid (De Jong, 1992). Zoals in Hoofdstuk 1 is
aangegeven, dragen in het algemeen de ingenieurswetenschappen verder de
kenmerken van het pragmatisme. Naast die eigenschappen kunnen in het voetspoor
van het praktisch en probleem-georiënteerd zijn van de ingenieurswetenschappen
nog als karakteristiek genoemd worden dat er sprake is van een relatie tussen ontwerp
en onderzoek (Lenzholzer, 2013, 2014) en van context specificiteit (Meijers et al.,
2011: 9). Op beide eigenschappen gaan we nader in.

Combinatie van ontwerp en onderzoek
Voordat we ingaan op de combinatie van ontwerp en onderzoek, eerst definities van
de delen. Onderzoek definiëren wij als `een systematisch onderzoek gericht op het
creëren van kennis' (Snyder, 1984: 2) en ontwerp als `het verbeelden van te nemen
maatregelen gericht op het veranderen van bestaande in geprefereerde situaties'
(Simon, 1996: 111 ).
Met betrekking tot de combinatie onderzoek en ontwerp worden in de literatuur drie
a vier soorten relaties tussen ontwerp en onderzoek onderscheiden (Horvath 2007 ,
Frankel & Racine, 2010, Nijhuis & Noortman, 2017): onderzoek naar, voor, door en
over ontwerp. Vanwege de veelvuldige referentie in de literatuur aan een driedeling,
scharen wij hier onderzoek naar ontwerp onder onderzoek over ontwerp(en).
Onderzoek naar of over ontwerp is dan bijvoorbeeld onderzoek naar de ontwerpen
van architect Aldo Rossi of bijvoorbeeld over het ontwerpproces (vgl. Van Dooren et
al, 2014), onderzoek voor ontwerp is bijvoorbeeld het houden van een enquête onder
toekomstige bewoners naar hun huisvestingsbehoefte. Onderzoek door ontwerp is
dan bijvoorbeeld door met behulp van ontwerpen kennis te genereren over
woningtypes die in meer situaties gebruikt kan worden. In hoofdstuk 3.2 gaan we
daar verder op in.

Contextspecifiekheid

Ingenieursonderzoek is context specifiek. Met context specificiteit wordt bedoeld dat
het er in de ingenieurswetenschappen niet om gaat om algemeen geldende waarheden
te claimen, maar om waarheden die enkel gelden voor een specifieke uitsnede uit de
werkelijkheid - een bepaalde context - zoals bijvoorbeeld een bepaald artefact zoals
een gebouw of een machine of bijvoorbeeld bij case studies (zie hoofdstuk 6.1).

Dat de ingenieurswetenschappen, waaronder bouwkunde, zich onderscheiden van de
empirische wetenschappen doordat zij context specifiek zijn (Horvath, 2007: 4, Van
Marrewijk, 2010: 214 ), wordt bevestigd door de Koninklijke Nederlandse Academie
voor Wetenschappen (Meijers et al., 2011: 9), een zeer gerenommeerd instituut. Zij
stellen criteria voor de kwaliteit van wetenschappelijk werk zoals aantal
wetenschappelijke publicaties of aantal ontworpen artefacten en wetenschappelijke
impact: de mogelijke bijdrage aan theorievorming en gebruik door anderen. Daarbij
worden veelal zogenoemde impact-indicatoren gebruikt, die aantonen of het werk
van iemand in de ogen van de peers, de collega's uit de academische gemeenschap,
succesvol is.

12
Het illustreert hoezeer wetenschap en de indeling daarvan in verschillende soorten
niet bepaald wordt door een algemeen geldende waarheid, maar door
overeenstemming binnen een collectief van mensen, door een bepaalde academische
gemeenschap, de peers. Zij doen dit overigens op basis van onderzoeksliteratuur en
uitgebreide discussies daarover, waarbij uiteindelijk een consensus wordt bereikt; een
volstrekt als normaal (Kuhn, 2003) beschouwde gang van zaken in de wetenschap.

Samenhang van ontwerp en onderzoek en contextspecificiekheid

De samenhang van onderzoek en ontwerp enerzijds en de
contextspecifiekheid anderzijds wordt in het boek Ways to study and research
uitgebreid beschreven (De Jong & Van der Voordt, 2002). Er wordt een indeling
gepresenteerd die uitgaat van een al dan niet variabel object, en een al dan niet
variabele context.

Tabel 2.1: typen van ontwerp gerelateerd onderzoek (gebaseerd op De Jong, Van der Voordt 2002; 20)

                     object

                     vaststaand         onbekend

context  vaststaand  ontwerp onderzoek  ontwerpend onderzoek

         onbekend    typologisch onderzoek onderzoekend ontwerk

Als de context en het ontwerp vast staan, dan evalueer je een specifiek plan, project,
of ontwerp in een specifieke context: dat wordt design research ofwel
ontwerponderzoek genoemd c.q. zoals hierboven aangegeven: onderzoek naar
ontwerp. Dat is bekend onder andere van de plananalysetechniek, waarbij je een
project of ontwerp van een gebouw, of landschappelijke of stedelijk ensemble, zoals
een park, of een buurt, systematisch analyseert.

Een tweede categorie betreft een vaststaande context, maar een niet vaststaand object.
Het betreft hier dus onderzoek dat je doet voor een ontwerp dat je moet gaan maken
voor een specifieke locatie. Dat heet hier design study, of zoals hierboven aangegeven:
onderzoek voor design, zoals je locatie-analyse, of programmatisch onderzoek, dat
wil zeggen onderzoek om er achter te komen wat het programma van eisen en/of de
ontwerpuitgangspunten precies moeten zijn.

Als het object vaststaat, maar de contexten zijn variabel heet dat typologisch
onderzoek. In ON1 heb je wellicht onderzoek gedaan naar allerlei typen
vakantiehuisjes in verschillende landschappen. Typologisch onderzoek levert je veel
kennis over dat type object.
En als zowel het object als de context variabel zijn, dan ben je aan het verkennen
wat er kan: study by/through design oftewel onderzoek door ontwerp. Dan gebruik
je ontwerpen dus als methode om systematisch kennis te ontwikkelen over
ontwerpsituaties.

Redeneervormen
Een nader specifiek kenmerk van de ingenieurswetenschappen, is de dominante
manier van redeneren die bij ontwerpen gehanteerd wordt. In onderstaande figuur
worden vier manieren van redeneren onderscheiden.

                                                                                                                                                             13
          Tabel 2.1: redeneerpatronen (gebaseerd op: Stolk, 2015;66)

Redeneerpatroon   Wat     Hoe     Uitkomst

Deductie          Bekend  Bekend  ?

Inductie          Bekend  ?       Bekend

Normale abductie  ?       Bekend  Bekend

Ontwerpabductie   ?       ?       bekend

Deductie, inductie en normale abductie zijn kenmerkend voor de empirische
wetenschappen. Deductie wordt vooral gebruikt om uit bijvoorbeeld een
natuurkundige theorie, zoals de relativiteitstheorie van Einstein, af te leiden welke
verschijnselen zich in de werkelijkheid zich dan zouden moeten voordoen,
hypothetisch. Vervolgens wordt getoetst door metingen in de werkelijkheid of dat
verschijnsel zich dan werkelijkheid voordoet, waarmee de hypothese bewezen wordt.
De bevindingen leiden tot zekere conclusies.
Inductie doet dat precies andersom; bij inductie wordt eerst naar de werkelijkheid
gekeken van waaruit een theorie wordt afgeleid, ook weer resulterend in een
hypothese. Bijvoorbeeld door te kijken naar het gedrag van groepen mensen kunnen
hypothesen opgesteld worden over het waarom mensen zich zo gedragen. De
bevindingen leiden tot waarschijnlijke conclusies.

Normale abductie werkt weer anders; bij normale abductie wordt gezocht naar de
best mogelijke verklaring, zoals bijvoorbeeld in de archeologie: daar worden uit
fragmenten van vroegere artefacten conclusies getrokken over hoe mensen indertijd
leefden, maar zeker weten doen we het niet. De bevindingen leiden tot mogelijke
conclusies.

Een bijzondere vorm van abductie is de ontwerpabductie. Dat is precies de
redeneervorm die ontwerpers hanteren (Dorst, 2003); bij de start is zowel onbekend
wat er gemaakt/ontworpen moet worden en onbekend is hoe dat gemaakt moet
worden. Wel is bekend aan welke eisen het uiteindelijk moet voldoen, wat de uitkomst
moet zijn.

De toekomst van de ingenieurswetenschappen
Aan het begin van de 21e eeuw leeft de mensheid in een zeer volatiele, onzekere,
complexe en ambigue tijd: continue verandering is de nieuwe constante (Kamp, 2016;
2020). Technologische ontwikkelingen volgen elkaar in rap tempo op. Dit heeft grote
gevolgen voor de ingenieurswetenschappen en het ingenieursonderwijs. Aldert
Kamp, voormalig directeur onderwijs van de TU Delft faculteit Luchtvaart- en
Ruimtevaarttechniek, wordt gezien als een leader of thought over de toekomst van het
ingenieursonderwijs. Hij stelt (Kamp 2016; 2020) dat de ingenieur van de toekomst
veel meer en/of andere kennis en vaardigheden nodig heeft dan de `traditionele'
engineering kennis. En die kennis zal continu bijgespijkerd moeten worden.

   "The mission statement I defined in my individual capacity earlier for TU Delft's
   engineering education, combined with the trends and developments in higher education,
   the world of work and society, set me thinking about a vision for engineering education in
   2030 that encompasses eight key aspects:

14
       1. rigour of engineering knowledge
       2. critical thinking and unstructured problem solving
       3. Interdisciplinary and systems thinking
       4. Imagination, creativity, initiative
       5. Communication and collaboration
       6. Global mind-set: diversity and mobility
       7. Ambitious learning culture: student engagement and professional learning

            community
       8. Employability and lifelong learning.

   These aspects are neither exclusive to TU Delft nor to the future. They largely concur with
   the categories of the Technical, Professional, Personal, Interpersonal and Cross-cultural
   Engineering Criteria of the Accreditation Board for Engineering and Technology (ABET)
   and the Revised Attributes of a Global Engineer by the American Society for Engineering
   Education (ASEE)..." "...Although the attributes in itself are not new, it goes without
   saying that their relative importance shifts in our changing world, which is a result of
   the exponential growth of technological breakthroughs, of globalisation and digitalisation,
   the explosion of knowledge, and the increasing complexity of engineering and societal
   problems." (Kamp, 2016: 25-26).

TEN SLOTTE

Samenvattend zijn er dus nogal wat kenmerken van de ingenieurswetenschappen
waardoor die zich onderscheiden van de empirische wetenschappen: in de diverse
vormen van de samenhang van ontwerp en onderzoek met contextspecifiekheid en
in de dominante redeneervorm van ontwerpabductie. Kenmerken die juist door het
verkennende, ongewisse karakter maken dat bouwkunde een fantastisch vak is.

BRONNEN

De Jong, T. M. (1992) Kleine methodologie voor ontwerpend onderzoek. Amsterdam: Boom
Meppel

De Jong, T.M., Van der Voordt, D.J.M. (2002) Ways to study and research, Delft, DUP
Science

Dorst, K. (2013) Academic Design. Inaugural lecture. Eindhoven

Frankel, L., & Racine, M. (2010). The Complex Field of Research: for Design, through
Design, and about Design. DRS Montreal--Design and Complexity, 518-529.
https://doi.org/10.5114/amsik.2016.62333

Horvath, I. (2007) Comparison of three methodological approaches of design
research, Proceedings of International Conference on Engineering Design, ICED '07, Paris

                                                                                                                                                             15
Kamp, A. (2016) Engineering Education in a Rapidly Changing World. Rethinking the
Vision for Higher Engineering Education. Second, revised edition. TU Delft, Delft, the
Netherlands
Kamp, A. (2020) Navigating the Landscape of Higher Engineering Education. Coping with
decades of accelerating change ahead. TU Delft, Delft, the Netherlands
Kuhn, T.S. (2003) De structuur van wetenschappelijke revoluties. Amsterdam: Boom
Lenzholzer, S. & Brown, R. (2014) Climate-Responsive Positivistic `Research Through
Designing' ECLAS 2014. Landscape: a place of cultivation 288-292
Lenzholzer, S., Duchhart, I., Koh, J. (2013) `Research through designing' in landscape.
Architecture Landscape and Urban Planning 113 120- 127
Meijers, A., W., M. (2011) Kwaliteitsbeoordeling in de ontwerpende en construerende
disciplines; een systematisch kader. Amsterdam: Koninklijke Nederlandse Akademie van
Wetenschappen
Nijhuis, S., de Vries, J. & Noortman, A. (2017) Praktijkgericht onderzoek in de
ruimtelijke planvorming: methoden voor analyse en visievorming. In: Simons, W. &
van Dorp, D. (eds.) (2014) Landwerk, p. 257-283
Simon, H. A. (1997). The sciences of the artificial, (third edition). Computers &
Mathematics with Applications (Vol. 33). https://doi.org/10.1016/
S0898-1221(97)82941-0
Snyder, J. (1984). Architectural Research. New York: Van Nostrand Reinhold
Stolk, E. (2015) Een complex-cognitieve benadering van stedebouwkundig ontwerpen. TU
Delft, Delft.
Van Dooren, E., Asselbergs, T., Van Dorst, M., Boshuizen, E. and Merriënboer, J.
(2013). Making explicit in design education: generic elements in the design process.
International Journal of Technology and Design Education
Van Marrewijk, A., Veenswijk, M., Clegg, S. (2010) Organizing reflexivity in designed
change: the ethnoventionist approach. Journal of Organizational Change Management
Vol. 23 No. 3, pp. 212-229 www.emeraldinsight.com/0953-4814.htm

16
HOOFDSTUK 3: BOUWKUNDE IN DELFT

DE REDACTIE

Nadat in hoofdstuk 1 kenmerken van wetenschap in het algemeen behandeld zijn
en in hoofdstuk 2 de ingenieurswetenschappen aan bod gekomen zijn, wordt in
deze hoofdstukken 3.1 en 3.2 bouwkunde gepositioneerd, zowel in algemene zin als
specifiek voor de Delftse opleiding. Hoofdstuk 3.1 behandelt daarbij hoe Bouwkunde
in Delft internationaal gezien kan worden, het geeft een korte geschiedenis van de
faculteit en haar onderwijsprogramma's, en geeft meer uitleg over de huidige
bacheloropleiding. Hoofdstuk 3.2 gaat dieper in op ontwerpend onderzoek. Binnen
academische ontwerpdisciplines, zoals de bouwkunde, is het niet ongebruikelijk om
het ontwerpen in te zetten als manier om (ontwerp)kennis te ontwikkelen.

                                                                                                                                                             17
18
HOOFDSTUK 3.1: BOUWKUNDE ALS WETENSCHAP IN DELFT
(2024)

MAARTENJAN HOEKSTRA EN REMON ROOIJ

BOUWKUNDE BINNEN DE WETENSCHAPPEN

De discipline die we in het Nederlands `bouwkunde` noemen, neemt een bijzondere
plaats in binnen de ingenieurswetenschappen, zoals die in het vorige hoofdstuk zijn
toegelicht. Dat blijkt alleen uit het feit dat je in Nederland op verschillende plekken
bouwkunde kunt studeren, namelijk zowel aan het Hoger Beroepsonderwijs (HBO)
en de Technische Universiteiten in Delft en Eindhoven, als aan de Academies van
Bouwkunst (of Hogescholen voor de Kunsten) in Amsterdam, Rotterdam, Groningen,
Arnhem, Maastricht en Tilburg. Ook in het buitenland worden bouwkunde en de
deelgebieden architectuur, stedenbouwkunde, landschapsarchitectuur,
bouwtechnologie en bouwmanagement op verschillende plaatsen en manieren
onderwezen.

Veel van de nationale en internationale opleidingen waar de gebouwde omgeving
centraal staat, belichten die vanuit minstens een van de volgende drie perspectieven:
ze zien die als kunstzinnige uiting, als technische constructie, of als op mensen gericht
proces; veelal gaat het echter om een combinatie. Ook bij wetenschappelijke instituten
die onderzoek doen naar de gebouwde omgeving zijn deze drie kanten vaak in een
bepaalde verhouding terug te zien. Vanuit de geschiedenis zijn de perspectieven op
het vak ook goed verklaarbaar. Eigenlijk zijn ze alle drie al herkenbaar in het werk
van de Romeinse architect Marcus Vitruvius Pollo, die in 15 voor Christus drie
basisprincipes noemde waar goede architectuur aan moest voldoen, namelijk firmitas
(stevigheid), utilitas (gebruiksvriendelijkheid) en venustas (schoonheid) (Vitruvius,
2018). Sinds de Tweede Wereldoorlog heeft de proceskant van de gebouwde
omgeving terecht veel aandacht gekregen, en de laatste anderhalve eeuw is de
technische kant ook een volwaardig onderdeel geworden, maar daarvoor was de
kunstzinnige kant verreweg de belangrijkste. (Dit blijkt bijvoorbeeld uit de opleiding
tot architect in Frankrijk aan de Ecole des Beaux-Arts.)

Het is dan ook niet vreemd dat de studie Bouwkunde op veel plekken in de wereld is
ondergebracht bij de kunsten (in het Engels: the arts); voornamelijk wanneer de meeste
aandacht binnen de betreffende instelling uitgaat naar het kunstzinnige, esthetische
aspect van het (architectonisch) ontwerpen. Op andere plekken in de wereld is de

                                                                                                                                                             19
discipline te vinden bij de menswetenschappen en/of sociale wetenschappen (in het
Engels: the humanities, the social sciences), denk bijvoorbeeld aan de ruimtelijk-
economische kant van het vakgebied, zoals vastgoedbeheer, of aan stadssociologie,
omgevingspsychologie, ruimtelijke ordening en planologie. Op weer andere plekken
vind je het vak dichtbij vakgebieden als de (civiele) techniek, bouw- en
draagconstructie, weg- en waterbouwkunde. Dat is de `hardere' kant van de
bouwkunde, die van de ingenieurswetenschappen (in het Engels: engineering &
technology).

Betekent dit dan dat de Bouwkunde eigenlijk geen honderd procent
ingenieurswetenschap is, of in ieder geval niet een ingenieurswetenschap zoals
bijvoorbeeld civiele techniek of luchtvaart- en ruimtevaarttechniek dat zijn? Dat
hangt natuurlijk af van het perspectief van waaruit je naar het vak kijkt. Het is in
ieder geval belangrijk om te beseffen dat de (academische) vaardigheden die een
bouwkundige nodig heeft niet slechts uit de technische hoek komen. De bijzondere
plek van de bouwkunde binnen de wetenschap - als discipline die vormgeeft aan en
onderzoek doet naar de directe leefomgeving van mensen - en de brede opvatting van
dat vak aan de TU Delft verklaren dan ook de breedte en de noodzaak van dit boek.

BOUWKUNDE IN DELFT

Er zijn dus veel bouwkundescholen en -faculteiten in de wereld, en het vak wordt
op veel plaatsen onderwezen. De vraag is dan natuurlijk wat de studie in Delft
karakteriseert. Bouwkunde in Delft heeft in haar bachelorprogramma in ieder geval
aandacht voor alle drie de perspectieven uit de vorige paragraaf: de arts, de humanities,
de social sciences en engineering & technology (zie ook de kadertekst: Eindtermen van
de Bacheloropleiding Bouwkunde aan de TU Delft). Centraal daarbij staat het
academisch ontwerpdenken van de Delftse bouwkundig ingenieur, met de volgende
kenmerken:

     · creatief-oplossingsgericht en tegelijkertijd analytisch-onderzoekend;

     · op zoek naar integraliteit, door de schalen heen en met aandacht voor
         techniek, esthetiek, functionaliteit, cultuur en samenleving;

     · altijd denkend in alternatieven en reflecterend op de waarde, reikwijdte en
         beperkingen van die alternatieven;

     · werkend vanuit een moreel besef om bij te dragen aan een meer duurzame,
         weerbare, gezonde en eerlijke gebouwde omgeving, dat is: bijdragen aan een
         betere wereld.

Uiteraard heeft die brede insteek voor- en nadelen, want op die manier is er misschien
minder tijd voor `verdieping'. Maar om goed de diepte in te kunnen in de
masterprogramma's biedt Bouwkunde in Delft een stevig fundament in haar
bachelorprogramma aan de hand van vijf leerlijnen met in totaal 24 modulen:

     · Het hart van de Bachelor Bouwkunde is het leren bouwkundig ontwerpen, en
         met 6 modulen van 10 studiepunten en dus 60 studiepunten in totaal is
         Ontwerpen (ON) dan ook de grootste leerlijn van het curriculum.

20
     · Het bouwkundig ontwerpen vindt plaats op basis van gedegen kennis van
         techniek: de leerlijn Technologie (TE) kent 25 studiepunten, met vijf modulen
         van 5 studiepunten.

     · De bouwkundig ontwerper moet bij het ontwerpen kennis en begrip hebben
         van de fundamenten en basisbegrippen van de discipline, mede om gebruik te
         kunnen maken van referenties (door (plan)analyse) en het eigen ontwerp- en
         onderzoekswerk te kunnen positioneren in de tradities van het vakgebied: de
         leerlijn Grondslagen (GR) beslaat 20 studiepunten, met vier modulen van 5
         studiepunten.

     · De bouwkundig ontwerper staat midden in en ontwerpt voor de samenleving.
         Daarom biedt de leerlijn Maatschappij (MA) met 3 modulen van 5 studenten,
         15 studiepunten in totaal, de student inzicht in de rol die de bouwkunde, het
         bouwkundig ontwerp en de bouwkundige heeft in het totstandkomingsproces
         van de gebouwde omgeving, aan de hand van het centrale begrip sociale
         duurzaamheid.

     · Dit alles vindt ten slotte plaats binnen het kader van kennis over wetenschap
         en vakspecifieke, academische en communicatieve vaardigheden. Daar
         besteedt de leerlijn Wetenschap en vaardigheden (WV), met zes modulen van 5
         studiepunten en dus 30 studiepunten de een na grootste leerlijn, aandacht aan,
         vanuit de relatie tussen ontwerp en wetenschappelijk onderzoek,
         representatie en reflectie.

De verhouding tussen de vijf verschillende leerlijnen - zowel inhoudelijk als qua
studiepunten - geeft een goed beeld van de positie die de opleiding Bouwkunde
kiest binnen de wetenschap(pen): aandacht voor het kunstzinnige aspect in vooral de
leerlijnen ON, GR en (een deel van) WV, voor het procesmatige aspect in de leerlijn
MA, en voor het technische aspect in de leerlijnen TE en ON, waarbij de leerlijn WV
als geheel de brede wetenschappelijke context van het vak schetst (Figuur 3.1.1).

De aspecten zijn echter niet strikt voorbehouden aan deze leerlijnen. Zo zit het
ontwerpdenken verweven in alle leerlijnen en komt de academische werkhouding
ook in alle leerlijnen terug. Dat is ook de reden dat dit boek hoofdstukken bevat
die verdiepende kennis aanbiedt voor modulen uit alle leerlijnen van het
bachelorprogramma: de academische vaardigheden waarover een bouwkundige moet
beschikken zijn dus niet beperkt tot de leerlijn Wetenschap en vaardigheden.

                                                                                                                                                             21
3.1 Didactisch concept van de Bacheloropleiding Bouwkunde: vijf leerlijnen, met in het hart ON, ondersteund en
gevoed door TE, GR en MA, en omgeven door WV.

         Een stukje geschiedenis van Bouwkunde in Delft: van 1904 tot 2020 (Deze
         tekst is mede gebaseerd op SteenhuisMeurs, 2018).

         Binnen de TU Delft kent Bouwkunde haar eigen interessante geschiedenis en
         raison d'être. Bouwkunde is in Delft in 1904 als zelfstandige discipline en
         zelfstandige afdeling voortgekomen uit de afdeling Civiele Techniek, destijds
         een onderdeel van de zogeheten Polytechnische School te Delft. Een jaar later
         werd deze omgevormd tot de Technische Hoogeschool Delft, die op haar beurt
         in 1988 Technische Universiteit Delft ging heten. Toen werden de afdelingen
         ook omgedoopt tot faculteiten. In 2020 kent de TU Delft acht faculteiten;
         Bouwkunde (BK) is er daar een van, naast Civiele techniek en
         Geowetenschappen (CiTG), Elektrotechniek, Wiskunde & Informatica (EWI),
         Luchtvaart- en ruimtevaarttechniek (L&R), Industrieel ontwerpen (IO),
         Werktuigbouwkunde, Maritieme techniek
         & Materiaalwetenschappen (3ME), Technische natuurwetenschappen (TNW) en
         Techniek, bestuur en management (TBM).

         Binnen Bouwkunde ontstond in 1948 naast de afstudeerrichting Architectuur
         ook de afstudeerrichting Stedebouwkunde, en in 1972 de richting
         Volkshuisvesting. In 1987 startte naast de drie al bestaande afstudeerrichtingen

22
de afstudeerrichting Bouwmanagement & Vastgoedbeheer, later omgedoopt tot
Real Estate & Housing na het samengaan met Volkshuisvesting, en weer later tot
Management in the Built Environment. In 1989 kwam daar ook de
afstudeerrichting en afdeling Bouwtechnologie bij, in 2010 gevolgd door een
mastertrack Landschapsarchitectuur, en sinds 2011 maakt de masteropleiding
Geomatics ook deel uit van de Faculteit Bouwkunde.
Anno 2020 kent Bouwkunde een rijk palet aan opleidingen,
(uitwissel)programma's, minoren, online onderwijs en summerschools
(https://www.tudelft.nl/bk/studeren/). Zo is zij bijvoorbeeld ook betrokken bij
meerdere zogenoemde `joint degrees': de master City Developer (voor
professionals) met Erasmus Universiteit Rotterdam, de master MADE -
Metropolitan Analysis, Design & Engineering - met Wageningen Universiteit,
de 4TU master Construction Management & Engineering, en de master
Industrial Ecology met Universiteit Leiden. Ook verzorgt Bouwkunde post-
master onderwijs, zoals de opleiding The Berlage Post-master in Architecture &
Urban Design.

Figuur 3.2 a) Het oude Gebouw voor Bouwkunde aan de Berlageweg van Van den Broek en Bakema (oplevering
1970) (foto M.M. Minderhoud - https://commons.wikimedia.org/wiki/File:Gebouw_Bouwkunde.jpg); b) de
brand van dinsdag 13 mei 2008 (foto Bryan Tong Minh - https://commons.wikimedia.org/wiki/
File:Brand_bouwkunde_-_TU_Delft_-_13_Mei_2008.jpg); c) BK City met het klimaatarboretum voor de deur
(2020) (foto auteur); d) de Zuidserre of Maquettehal, het `kloppend hart' van BK City (foto afdeling
Communicatie Bouwkunde).

                                                                                                                                                 23
         Het onderzoeksprogramma van Bouwkunde (https://www.tudelft.nl/bk/
         onderzoek/) wordt uitgevoerd door de stafleden, die ondergebracht zijn bij één
         van de vier afdelingen: Architecture, Urbanism, Architectural Engineering &
         Technology, en Management in the Built Environment (https://www.tudelft.nl/
         bk/over-faculteit/afdelingen/). Deze afdelingen bestaan uit meerdere
         subgroepen, secties of leerstoelen genoemd, met teams van stafleden die
         inhoudelijk staan voor één bepaalde subdiscipline: hoogleraren, universitair
         (hoofd)docenten, (praktijk)docenten, onderzoekers waaronder promovendi,
         student-assistenten en een secretariaten ter ondersteuning. Onder één dak
         bevindt zich een unieke combinatie van bouwkundige professionals die de
         breedte van het totale bouwkundedomein dekken: ontwerpers, onderzoekers,
         planners, technici en managers, die zich richten op een grote waaier aan
         schaalniveaus, van gebouwdetail tot en met de samenhang tussen internationale
         metropoolregio's.

         In de afgelopen decennia heeft de Faculteit Bouwkunde zich ontwikkeld tot een
         instituut van naam. Internationale vergelijkingen geven aan dat Bouwkunde qua
         reputatie, en qua onderzoeks- en onderwijsprestaties thuishoort bij de top van
         de wereld. Zowel nationaal als internationaal werkt de faculteit samen met
         universiteiten, bedrijven, overheden, NGO's en de `civil society'. Studenten
         worden opgeleid tot ingenieurs: bouwkundig ontwerpers en onderzoekers, die
         enerzijds een bijdrage leveren aan de uitbreiding van wetenschappelijke kennis
         van ruimtelijke vraagstukken, en anderzijds in staat zijn werkzame oplossingen
         te ontwerpen om deze vraagstukken aan te pakken.

         Eindtermen van de Bacheloropleiding Bouwkunde aan de TU Delft

         De eindtermen van de opleiding beschrijven de aard en inhoud van het
         opleidingsprogramma en zijn daarmee richtpunt en leidraad voor de leerdoelen
         en leerinhouden van de leerlijnen en modulen van de opleiding.

         A. Studenten met een Bachelordiploma Bouwkunde zijn kundig in de
         Bouwkunde:

               1. De student kenmerkt zich door een integrale, creatief-inventieve
                     werkwijze: analyse-synthese-reflectie.

24
      2. De student richt zich op de relatie mens-omgeving vanuit het
           perspectief van duurzaamheid: ontwerp, techniek én samenleving.

      3. De student heeft fundamentele kennis en begrip, inclusief theorieën
           en referenties, van de sub-disciplines van bouwkunde: architectuur,
           stedenbouwkunde, landschapsarchitectuur, bouwtechnologie,
           management van de gebouwde omgeving en geo-informatie.

      4. De student heeft kennis en begrip van de levenscyclus van de
           gebouwde omgeving: initiatief en programma, (her)ontwerp,
           (her)ontwikkeling, (her)gebruik.

B. Studenten met een Bachelordiploma Bouwkunde zijn bekwaam in
ontwerpen:

      1. De student heeft de basisvaardigheden om door de schalen heen
           gebouwen, gebouwcomponenten, stedelijke ensembles en stedelijke
           gebieden integraal te ontwerpen1.

      2. De student kan een functioneel programma van eisen en de
           behoeften van de (toekomstige) gebruikers ontwikkelen tot een
           architectonische, stedenbouwkundige en/of
           landschapsarchitectonische compositie.

      3. De student kan alternatieven, oplossingen en strategieën
           ontwikkelen en afwegen, gebaseerd op randvoorwaarden en eisen
           vanuit duurzaamheid.

      4. De student kan techniek en vormgeving integreren in het
           ontwerpproces2.

      5. De student kan gepaste ontwerpmiddelen inzetten ten behoeve van
           de ontwikkeling van het ontwerpconcept, de ontwerpoptimalisatie
           en de ontwerprepresentatie.

C. Studenten met een Bachelordiploma Bouwkunde zijn bekwaam in
onderzoeken:

      1. De student kan een bouwkundig, ontwerpgeoriënteerd onderzoek
           systematisch voorbereiden en uitvoeren, inclusief de
           wetenschappelijke rapportage.

      2. De student kan de waarde, reikwijdte en beperkingen van het
           onderzoekswerk duiden.

      3. De student kan ontwerpsituaties integraal analyseren ten behoeve

                                                                                                                                                 25
                     van de ontwikkeling van een programma van eisen3.
               4. De student is vaardig in de typomorfologische plananalysemethode,

                     de technische plananalysemethode, literatuuronderzoek, case-study-
                     onderzoeksmethoden, en evaluatietechnieken van
                     ontwerpalternatieven.
               5. De student beschikt op basisniveau over statistische analyse
                     technieken en geo-data-analysetechnieken.

         D. Studenten met een Bachelordiploma Bouwkunde zijn bekwaam in het
         toepassen van technologie:

               1. De student heeft op basisniveau kennis en begrip van de sub-
                     disciplines toegepaste mechanica, (stede)bouwfysica,
                     bouwconstructief en draagconstructief ontwerpen,
                     installatietechniek, klimaatontwerp, materiaalkunde,
                     stedenbouwtechniek en landschapstechniek, en hun onderlinge
                     relaties.

               2. De student heeft begrip van de principes van duurzaam bouwen,
                     duurzame steden, duurzame energiesystemen, alsmede van
                     ruimtelijke strategieën ten behoeve van klimaatadaptatie.

               3. De student kan bouwconstructies, draagconstructies,
                     gebouwcomponenten, klimaatsystemen voor gebouwen, en de
                     mobiliteits-, groen- en waternetwerken die gepaard gaan met
                     stedelijke ontwikkeling, globaal dimensioneren.

         E. Studenten met een Bachelordiploma Bouwkunde gebruiken de temporele en
         maatschappelijke context:

               1. De student heeft basiskennis van de cultuur- en kunsthistorische
                     ontwikkelingen in de architectuur, stedenbouwkunde,
                     landschapsarchitectuur, bouwtechnologie, en management van de
                     gebouwde omgeving.

               2. De student kan de maatschappelijke urgenties duiden voor het
                     vakgebied bouwkunde.

               3. De student kan zich aanpassen aan de snel veranderende digitale
                     mogelijkheden die de bouwkunde beïnvloeden.

               4. De student heeft een ethisch-professioneel begrip en kan reflecteren
                     op de rol en positie van het vakgebied bouwkunde in de

26
           samenleving.
      5. De student kan kritisch reflecteren op zichzelf als

           bouwkundestudent en op de processen en producten van de studie.
      6. De student kan de positie van de ontwerper, de ingenieur, de

           planner en de manager van de gebouwde omgeving beoordelen
           binnen het veld van private en publieke partijen en de `civic society'.

F. Studenten met een Bachelordiploma Bouwkunde hebben een academische
werkhouding:

      1. De student is zelfstandig en heeft de vaardigheid om relevante
           vragen te stellen en te bediscussiëren.

      2. De student begrijpt het vakgebied bouwkunde als onderdeel van de
           ingenieurswetenschappen.

      3. De student is vaardig in het systematisch analyseren van complexe
           ruimtelijk-maatschappelijke problemen en in het ontwikkelen van
           alternatieve oplossingsrichtingen.

      4. De student heeft een transparante werkwijze gebaseerd op theorieën
           en methoden uit het bouwkundedomein.

      5. De student heeft basisvaardigheden op het gebied van digitale
           analyse- en ontwerpmiddelen.

      6. De student heeft een kritisch-reflectieve houding richting
           wetenschap, techniek, onderzoek en ontwerp.

      7. De student kan een weloverwogen positie innemen in
           ontwerpsituaties.

      8. De student kan overtuigend en goed gestructureerd argumenteren.

G. Studenten met een Bachelordiploma Bouwkunde zijn bekwaam in
samenwerken en communiceren:

      1. De student kan complexe ideeën overtuigend presenteren aan
           verschillende typen publiek uit de academische en de
           praktijkwereld, inclusief gebruikers.

      2. De student spreekt de taal van de bouwkundige die zowel bestaat uit
           de grafisch-visuele taal, de taal van (technische) berekeningen en
           cijfers, alsmede de taal van het gesproken en geschreven woord.

      3. De student heeft de vaardigheid om de vormen en media van visuele

                                                                                                                                                 27
                     representatie te kiezen, die passen bij een specifieke
                     presentatiecontext.
               4. De student kan zowel individueel als in teamverband werken. De
                     student toont daarbij commitment, accuraatheid,
                     doorzettingsvermogen, verantwoordelijkheid,
                     relativeringsvermogen en leiderschap.

BRONNEN

Faculteit Bouwkunde (2024). Onderwijs- en Examenreglement bachelor Bouwkunde
2024-2025. Faculteit Bouwkunde, Technische Universiteit Delft
SteenhuisMeurs (2018). Technische Universiteit Delft. Cultuurhistorisch onderzoek.
SteenhuisMeurs BV, Paterswolde - Rotterdam
Vitruvius (2018). Handboek Bouwkunde. Amsterdam: Athenaeum - Polak & Van
Gennep

Noten
    1. In termen van Lawson & Dorst (2009): als zogenoemde `advanced beginner'. Zij onderscheiden
         zeven niveaus van ontwerpexpertise: `novice' (start opleiding), `beginner' (einde eerste jaar),
         `advanced beginner' (einde BSc), `competent' (einde MSc), `expert', `master' en `visionary'. De laatste
         drie niveaus kunnen worden gerealiseerd na (jarenlange) ervaring in de ontwerppraktijk.
    2. Zoals haalbaarheidsstudies en parametrisch ontwerpen
    3. Zoals locatieanalyse, contextanalyse, observatietechnieken, bronnenonderzoek,
         interviewtechnieken

28
HOOFDSTUK 3.2: ONTWERPEND ONDERZOEK

STEFFEN NIJHUIS EN LOUIS LOUSBERG

INTRODUCTIE

In hoofdstuk 2 is onderscheid gemaakt in drie soorten relaties tussen ontwerp en
onderzoek: onderzoek voor, door en naar of over ontwerp en zijn voorbeelden
daarvan gegeven. In hoofdstuk 4 wordt nader ingegaan op onderzoek voor of ten
behoeve van ontwerp. In dit hoofdstuk wordt nader ingegaan op onderzoek door
ontwerpen c.q. ontwerpend onderzoek (in het Engels Research Through Design/
Research by Design/Design Inclusive Research) in een bewerking van Nijhuis et al,
2017. Daarvoor wordt eerst ingegaan op de verschillen en overeenkomsten tussen
ontwerp en onderzoek.

VERSCHILLEN EN OVEREENKOMSTEN TUSSEN ONTWERP EN
ONDERZOEK

Zoals uit de definities van ontwerp `het verbeelden van te nemen maatregelen gericht
op het veranderen van bestaande in geprefereerde situaties' (Simon, 1996: 111) en
onderzoek `een systematisch onderzoek gericht op het creëren van kennis' (Snyder,
1984: 2) uit hoofdstuk 2 valt af te leiden, verschillen onderzoek en ontwerp van
elkaar (Roozenburg & Eekels, 1995: 109, Groat & Wang, 2013: 26). Echter ontwerp en
onderzoek hebben ook overeenkomsten (Horvath, 2007: 3, Groat & Wang, 2013: 27).
In tabellen 3.1.1 en 3.1.2 worden enkele verschillen en overeenkomsten weergegeven.

Tabel 3.1.1. Verschillen tussen ontwerp en onderzoek (Gebaseerd op: Groat & Wang, 2013: 26)

            Ontwerp                                            Onderzoek

Bijdrage    Voorstel voor een artefact (van kleinschalige tot  Kennis en/of toepassing die
            grootschalige interventies)                        generaliseerbaar is

Dominant    Generatief                                         Analytisch en systematisch
proces

Tijdelijke  Toekomst                                           Verleden en/of heden
focus

Stuwende    Probleem                                           Vraag
kracht

                                                                                             29
Groat en Wang suggereren dat ontwerp en onderzoek moeten worden gezien als twee
verschillende soorten activiteiten. Toch zijn deze activiteiten ook overeenkomstig,
ze delen aanvullende en overlappende kenmerken. Zij concluderen dat onderzoek
een ontwerp op vele manieren kan informeren, op vele momenten tijdens een
ontwerpproces en het uiteindelijke ontworpen artefact kan leiden tot veel
onderzoeksvragen. In de praktijk kan het heel moeilijk zijn om te bepalen waar
onderzoeksactiviteiten eindigen en waar het ontwerpen begint, en vica versa.

Een nadere beschrijving van vooral de verschillen tussen ontwerp en onderzoek
kunnen gevonden worden in (Roozenburg & Eekels, 1995: 109) en (Horvath, 2007: 3).

Tabel 3.1.2. Overeenkomsten tussen ontwerp en onderzoek (gebaseerd op: Groat & Wang, 2013: 27)

                Ontwerp                                              Onderzoek

Raamwerk voor onderzoek Systematisch ontwerp proces                  `Wetenschappelijke' methode

Redeneervormen  Abductief                                            Inductief
                Inductief                                            Deductief

                Deductief

Gebruikte logica Generator/vermoeden model Probleem/oplossing model  Meerdere volgordes van logica, afhankelijk
                                                                     van onderzoeksvragen en -doelen

Scope           Macro, micro en tussenniveau in een                  Grote, medium en kleine theorie
                toegepaste of klinische setting

Sociale context Situationele praktijk                                Situationeel onderzoek

ONDERZOEK DOOR ONTWERPEN

Ontwerpen kan een onderzoekende activiteit zijn, ingezet worden als een
systematische zoektocht. Ontwerpen kan een krachtige methode zijn om praktische
productieve kennis te genereren (Zeisel, 1981; Schön, 1983; Cross, 2007) (afbeelding
3.1.1). Dit houdt in dat ruimtelijk ontwerp doelbewust wordt ingezet in een
systematisch zoekproces naar mogelijke oplossingen voor een bepaald praktisch
probleem. Als actie is ontwerpen het structureren middels een creatief proces waarbij
ratio en emotie interacteren en waarbij visueel denken en communiceren centraal
staan (cf. Foqué, 1975). Gezien deze specifieke eigenschappen kan ontwerpen worden
gezien als een denk-technisch hulpmiddel waarmee je gestructureerd kunt denken
en handelen om praktisch productieve kennis te vergaren. Deze methode wordt
ontwerpend onderzoek genoemd.

30
Afbeelding 3.1.1: Onderzoek door te ontwerpen is niet louter ontwerpen, maar systematisch zoeken naar de meest
doeltreffende oplossing voor het gestelde probleem. Tijdens deze zoektocht kunnen zowel het probleem als de
doelstelling aangescherpt worden of veranderen (bron: Nijhuis et al. 2017)

Onderzoek door ontwerp is een geschikte methode voor het oplossen van complexe
problemen die ook wel `ill-defined' of `wicked problems' genoemd worden (Rittel &
Webber, 1973; Rowe, 1987). Dergelijke problemen zijn vraagstukken die complex,
onzeker en op verschillende manier uitgelegd kunnen worden. Op voorhand is dus
vaak niet duidelijk wat het probleem precies is. Juist het ontwerpen, het bedenken van
een ruimtelijke oplossing, kan helpen om problemen nader te definiëren en integrale
oplossingen te zoeken. De onderzoeker-ontwerper beantwoordt kennisvragen door
ruimtelijke oplossingen te visualiseren, bijvoorbeeld door te tekenen of modelleren.
Tijdens het ontwerpproces maakt de ontwerper keuzes op basis van zijn of haar
vakinhoudelijke kennis, de context en de situatie. Het gemaakte ontwerp, veelal in
de vorm van een ontwerptekening met bijbehorende doorsneden of driedimensionale
modellen, genereert samen met de argumenten voor de keuzes de kennis die een
antwoord kan geven op de onderzoeksvraag. Bij onderzoek door te ontwerpen gaat
het dus niet om het ontwerp an sich maar om het gebruik van ontwerp-denken om
problemen op te lossen. Onderzoek door te ontwerpen is dus niet louter ontwerpen,
maar systematisch zoeken naar antwoorden waarbij mogelijke oplossingen expliciet
gemaakt en ruimtelijk vertaald worden. Bij het in beeld brengen van de
mogelijkheden zet de ruimtelijk ontwerper zijn of haar denk- en ontwerpkracht in
voor projecten, vormgeving en ideevorming. Dit betekent dat het doelgericht zoeken
centraal staat in een proces waar denken en produceren hand in hand gaan. Het
is enerzijds doelgericht om te komen tot een ontwerpoplossing, anderzijds wordt
de oplossing bijgestuurd door het ontwerpen zelf. Ideeën worden gevormd,
gepresenteerd en getest in een cyclisch proces waardoor het ontwerp zich ontwikkelt
(afbeelding 3.1.2). Deze interactie levert nieuwe kennis op die gedocumenteerd kan

                                                                                                                                                             31
worden. Het onderzoeksproces is dus reflectief van aard waarbij analytisch denken
en ontwerp-denken hand in hand gaan. Analytisch denken is daarbij gericht op het
vertalen en interpreteren van gegevens naar kennis (het ontdekken), en ontwerp-
denken gericht op inventie, het ontwikkelen van nieuwe kennis door synthese en
ruimtelijke vertaling (het uitvinden). Vanwege deze interactie zijn visuele
representaties zoals tekeningen en modellen dus geen bijproducten, maar ze staan
centraal in het denk en productieproces.

Afbeelding 3.1.2: Ideeën worden gevormd, gepresenteerd en getest in een cyclisch proces waardoor het ontwerp zich
ontwikkelt (bron: Nijhuis et al. 2017)

Tijdens het ontwerpen versmelt vakkennis zich met vormgeving en ideevorming.
Hierbij wordt de informatie vanuit andere vakgebieden zoals de beeldende kunst,
architectuur en stedenbouw ruimtelijk vertaald en geïntegreerd. Ook wordt de kennis
van wetten en beleid die voor het ontwerp van belang zijn ingebracht bij de
ruimtelijke keuzes. De ontwerper denkt daarbij vanuit de verschillende schalen:
element, plek, buurt, wijk, stad, gebied en regio. De ontwerper ontwikkelt beelden
voor mogelijke en waarschijnlijke toekomsten, zoekt nieuwe ruimtelijke oplossingen
en toetst de gevolgen van de gemaakte ruimtelijke keuzes. De kracht van onderzoeken
door te ontwerpen is dat het op een integrale manier antwoord geeft op vragen,
waarbij er een afweging tussen verschillende aspecten gemaakt wordt: de ruimtelijke
opbouw, de ecologie, de sociale betekenis, het gebruik, duurzaamheid en
toekomstwaarde, et cetera. Het gaat er niet enkel om hoe iets nu is of functioneert,
maar juist om hoe het in de toekomst zou kunnen zijn en welke nieuwe oplossingen
er mogelijk zijn.
HET PLANNEN EN UITVOEREN VAN ONTWERPEND ONDERZOEK
Maar hoe kunnen we ontwerpend onderzoek in de praktijk toepassen? Er zijn veel
ontwerpmethoden beschikbaar en er bestaat geen eenduidig stappenplan voor het
plannen en uitvoeren van ontwerpend onderzoek. Er zijn wel een aantal basisvragen
die altijd beantwoord moeten worden en die helpen richting en invulling te geven aan
onderzoek met behulp van ontwerpen:

     · Doelstelling: wat is het probleem, doel van het onderzoek (wat is de centrale

32
         vraag) en welke (deel)vragen moeten worden beantwoord?

     · Aanpak: welke ontwerpmethode of benadering is het meest geschikt om het
         doel te bereiken? En hoe documenteer ik het proces, de overwegingen, keuzen
         en dilemma's?

     · Instrumenten: welke media en representatievormen gebruik ik daarbij?

     · Resultaten: wat zijn de ontwerpresultaten en in hoeverre zijn deze bruikbaar
         en betrouwbaar, hoe worden (deel)resultaten of oplossingen geëvalueerd en
         zijn keuzen logisch en herleidbaar?

     · Conclusies: wat zijn de uitkomsten van het onderzoek (specifiek/generiek) en
         hoe draag ik deze over?

Hoewel de bovenstaande vragen een zekere volgorde suggereren is dat in de praktijk
meestal niet zo. Schetsen bijvoorbeeld, kan helpen om grip te krijgen op het vraagstuk
en inzicht te krijgen in welke factoren en keuzes een rol spelen. Natuurlijk heb je wel
enig idee op voorhand, maar door eraan te ontwerpen kun je vaak beter je doel en
onderzoeksvragen formuleren, die dan vervolgens beantwoord moeten worden. Het
onderzoeksdoel en de gerelateerde vragen moeten expliciet zijn en gebaseerd zijn op
een relevant, maatschappelijk vraagstuk die met ontwerpexpertise van een ruimtelijk
ontwerper beantwoord moeten kunnen worden. Wil het onderzoek geloofwaardig
zijn dan moet duidelijk zijn dat de expertise van de ontwerper aansluit bij de inhoud
van het onderzoek.

Om de doelgerichtheid, betrouwbaarheid, consistentie, transparantie en
bruikbaarheid van het ontwerpend onderzoek te waarborgen is collegiale toetsing
of onderlinge toetsing (peer review) van cruciaal belang en onlosmakelijk verbonden
met ontwerpend onderzoek (Armstrong, 1999; KNAW, 2010; Milburn et al., 2003).
Peer review is een beproefde methode om de kwaliteit van het werk te verbeteren,
verifiëren of valideren door het werk te onderwerpen aan de kritische blik van
vakgenoten of collega's, maar dat kunnen ook specialisten, ervaringsdeskundigen,
en dergelijke zijn. Dit laatste is vooral van belang wanneer specialistische kennis,
die de competenties van de ruimtelijk ontwerper overstijgt, onderdeel uitmaakt van
het onderzoeksdoel. Voor de specialistische kennis zal het ontwerp moeten worden
getoetst door experts. Voor ecologische aspecten bijvoorbeeld zal het ontwerp gevoed
en geëvalueerd moeten worden door ecologen die de kwaliteit van de ontworpen
habitats en ecologische infrastructuur beoordelen, of door waterbouwkundigen voor
de technische kwaliteit van waterkeringen en waterbouwkundige werken. Voor de
aannemelijkheid van de ruimtelijke indeling in gebieden kun je feedback vragen aan
lokale stakeholders: bewoners, gebruikers en belangengroeperingen.

VOORBEELD VAN ONTWERPEND ONDERZOEK DOOR STUDENTEN

Recentelijk hebben drie vierdejaars studenten landschapsarchitectuur van de
opleiding Tuin- en landschapsinrichting van Hogeschool Van Hall Larenstein, een
kort ontwerpend onderzoek uitgevoerd. Dit voorbeeld is ontleend uit: Nijhuis et
al, 2017. Het onderzoek was gericht op het vinden van gidsprincipes voor
verduurzaming van watersystemen in Nederlandse zandlandschappen, waardoor
deze beter bestand zouden zijn tegen klimaatverandering. Als basis voor het

                                                                                                                                                             33
onderzoek werden bestaande gidsmodellen voor `dekzand' en `stuwwal' gebruikt (te
vinden op www.gidsmodellen.nl). Aanleiding voor het onderzoek was de wens om
generieke ontwerpprincipes te vinden voor de aanpassing van watersystemen in
zandlandschappen om wateroverlast (piekregenval en langdurige natte periodes) en
watertekorten (verdroging van landbouw en natuurgebieden in periodes van
aanhoudende droogte) te voorkomen. De studenten vonden de bestaande
gidsmodellen voor watersystemen in zandlandschappen vanuit landschappelijk
oogpunt niet specifiek genoeg, omdat ze geen rekening houden met de verschillende
ontginningstypen en hiermee samenhangende ruimtelijke karakteristieken. Met
name voor de jonge en vlakke (heide- en broek-)ontginningslandschappen geeft het
bestaande gidsmodel te weinig houvast.
Als laatste stap van het onderzoek kozen ze voor ontwerp als onderzoeksstrategie om
te verkennen hoe de vormgeving en inpassing van bekende generieke principes voor
duurzaam waterbeheer specifiek gemaakt zouden kunnen worden voor verschillende
landschapstypen. Door te ontwerpen was het mogelijk relevante randvoorwaarden te
benoemen, aanbevelingen te doen, en bouwstenen op te stellen voor de toepassing,
aansluitend bij de landschapstype specifieke waterproblematiek (afbeelding 3.1.3).

Afbeelding 3.1.3: Bestaand gidsmodel dekzand/regio (GrondRR/www.gidsmodellen.nl)

Doel: Het doel van het onderzoek was om te komen tot een verdere verfijning van
de twee genoemde gidsmodellen voor verschillende typen zandlandschappen: het

34
stuwwallandschap, het essenlandschap, het oude hoevenlandschap en het jonge
ontginningslandschap. Hieraan was behoefte vanuit de ontwerpopgave van de
studenten waarin zij integrale ontwerpvoorstellen moesten doen voor verduurzaming
van bestaande watersystemen, aansluitend bij de ruimtelijke karakteristiek van
verschillende typen zandlandschappen. De huidige modellen hielden onvoldoende
rekening met de grote verschillen in de ruimtelijke karakteristiek en aanwezige
watersystemen.
Aanpak: De methode heeft betrekking op het ontwikkelen van verbeterde
ontwerpconcepten. Op basis van een analyse van landschappelijke kenmerken van
de typen landschappen, de hierin voorkomende watersystemen met de actuele
waterproblematiek en een inventarisatie van mogelijke interventies voor
verduurzaming van deze watersystemen (ruimtelijke bouwstenen), werden door
eenvoudige ontwerpstudies nieuwe gidsmodellen en gidsprincipes ontwikkeld
(afbeelding 3.1.4). Om te beginnen werden van de genoemde typen zandlandschappen
abstracte kaarten vervaardigd, waarin de typische opbouw kernkarakteristieken
verbeeld waren. Bouwstenen voor duurzame watersystemen werden gevonden door
literatuurstudie, schematisch getekend en in een beeldend overzicht bijeen gebracht.
Te denken valt aan verschillende ruimtelijke oplossingen voor watertransport,
-opvang, -berging en -zuivering. De bestaande gidsmodellen voor `zandlandschap' en
`stuwwal' vormden hiervoor de basis.

Afbeelding 3.1.4: Toetsing ruimtelijke kenmerken op het jonge ontginningslandschap bij Matinge (Bicker et al. 2016)

Een ontwerpende slag werd gemaakt door het tekenend zoeken naar verschillende
toepassingsmogelijkheden van de bouwstenen in de vier landschapstypen, waarbij
zoveel mogelijk werd aangesloten bij het betreffende landschapstype. De (deel-)vraag
`hoe kunnen duurzame watersystemen ruimtelijk worden ingepast (in de vier
landschapstypen) ' stond hierbij centraal (afbeelding 3.1.5). De gevonden bouwstenen

                                                                                                                                                             35
werden hierbij zodanig aangepast (vorm, grootte, enzovoorts) dat maximaal werd
aangesloten op de voorkomende problematiek en de ruimtelijke karakteristiek van
de vier landschapstypen. Na een beoordeling zijn de beste oplossingen vertaald naar
nieuwe gidsmodellen.

Afbeelding 3.1.5: Verbeelding methode ontwerpend deel van het onderzoek (Bicker et al., 2016)

Instrumenten: Voor de verbeelding van de ontwerpstudies werden geschematiseerde

landschapsstructuurkaarten,  pictogrammen  van  landschappelijke

ordeningsprincipes, `probleemkaarten', pictogrammen van oplossingsprincipes en

36
3D-visualisaties van de toepassing van deze principes in het betreffende
landschapstype gebruikt (afbeelding 3.1.6). De overwegingen tijdens het maken van de
ontwerpen zijn vastgelegd in matrixen waarin oplossingsprincipes werden gekoppeld
aan specifieke watergerelateerde problematiek en landschappelijke kenmerken.

Afbeelding 3.1.6: Voorbeeld van toepassingsmogelijkheden van de bouwstenen in het Oude hoevenlandschap, één van
de onderzochte landschapstypen (Bicker et al., 2016)

Resultaten: Het resultaat van het onderzoek bestond uit vier ruimtelijk
gevisualiseerde gidsmodellen voor duurzame watersystemen in de onderzochte
landschapstypen, vertaald in ruimtelijke inpassingsprincipes en met een beschrijving
van randvoorwaarden voor de toepassing ervan (afbeelding 3.1.7). Door de
transparante verslaglegging van het onderzoek en de hierin gemaakte afwegingen,
en doordat het onderzoek zich baseert op literatuur en reeds erkende gidsmodellen
voor duurzaam waterbeheer, is het onderzoek transparant en lijkt het betrouwbaar.
Binnen de beschikbare tijd was het voor de studenten niet mogelijk om het onderzoek
te laten valideren door experts (bijvoorbeeld hydrologen, bodemkundigen en
landbouwdeskundigen). Wel werd de geschiktheid van de gevonden oplossingen
binnen het onderzoeksgroepje getoetst door peer-review. Ook is de effectiviteit van
de voorgestelde maatregelen niet onderzocht. Hiertoe is het noodzakelijk het
rendement van de verschillende oplossingsmogelijkheden door te rekenen, rekening
houdend met neerslag, verdamping, gebiedsgroottes, enzovoorts. Een volgende stap
zou kunnen zijn dat met gevonden principes op kleine schaal geëxperimenteerd
wordt, om de effectiviteit te beoordelen in relatie tot andere, niet in het onderzoek
meegenomen aspecten, zoals kosten, beheer, enzovoorts. Dit viel echter buiten de
scope en doelstellingen van het onderzoek.

                                                                                                                                                             37
Afbeelding 3.1.7: Voorbeeld van het conclusieschema per deellandschap; het Jong ontginningslandschap (Bicker et al.,
2016)

Conclusies: Het resultaat van het onderzoek zijn vier modellen voor duurzaam
waterbeheer voor de vier onderzochte landschapstypen, waarin de ruimtelijke
kenmerken, problematiek en de daaraan gekoppelde oplossingsprincipes zijn
weergegeven. De schema's kunnen als naslagwerk dienen zodat ontwerpers,
waterdeskundigen en andere belanghebbenden gemakkelijk kunnen opzoeken welke
principes ze kunnen toepassen in ieder van de vier onderzochte landschapstypen. Het
resultaat betreft generieke kennis verbeeld in landschapsspecifieke ontwerpprincipes
voor verduurzaming van watersystemen in zandlandschappen. Hierbij is onderscheid
gemaakt tussen beleidsmatige doelstellingen en ruimtelijke inpassings-
/ontwerpprincipes. Er wordt hierbij een direct verband gelegd tussen de locatie en het
soort waterprobleem, de principeoplossing en de ruimtelijke toepassing in ieder van
de vier landschapstypen.

TOT SLOTTE

Ontwerpend onderzoek kan worden gezien als een krachtige onderzoeksmethode
waarbij complexe ruimtelijke problemen integraal en creatief benaderd worden. Het
doelgericht zoeken staat centraal in een proces waar denken en produceren hand
in hand gaan. Mechanismen van onderzoek en ontwerp worden gecombineerd met
verbeelding, creativiteit en innovatie. In die zin is onderzoek door te ontwerpen een
manier van begrijpen waar handelen, kijken en zoeken methodisch worden ingezet
om te komen tot nieuwe inzichten. We hebben gezien dat die nieuwe inzichten of
kennis verschillende vormen kunnen aannemen, specifiek voor een plek of meer

38
generiek, maar in enige vorm altijd praktisch toepasbaar zijn. De resultaten van
ontwerpend onderzoek zijn niet per se objectief, maar moeten zeker integer en valide
zijn. Het gaat niet om de waarheid, maar of het in de praktijk kan werken. Door
de toepassing van de expertise van de ruimtelijk ontwerper te combineren met een
heldere manier van toetsing ontstaat er intersubjectiviteit die de basis vormt voor
algemene toepasbaarheid. Hoewel elke ontwerper unieke ruimtelijke oplossingen
creëert, kun je uit de ontwerpexperimenten algemeen toepasbare principes afleiden.
De opdracht voor de ontwerper-onderzoeker is om zo te werken dat er aan de eisen
voor goed onderzoek voldaan wordt: doelgericht, betrouwbaar, consistent,
transparant en bruikbaar. Niet elk ontwerpproces kan en hoeft dus als onderzoek te
worden gezien.

BRONNEN

Armstrong, H. (1999). Design studios as research: an emerging paradigm for
landscape architecture. In: Landscape Review 5(2), 5-25

Bicker, A., Hameetman, I., Lijdsman, A. (2016). Ruimtelijke inpassing van duurzame
watersystemen. Velp: Hogeschool VHL

Cross, N. (2007). Designerly Ways of Knowing. Basel: Birkhäuser

Foque, R. (1975). Ontwerpsystemen: Een inleiding tot de ontwerptheorie. Utrecht:
Spectrum

Groat, L. & D. Wang (2013). Architectural Research Methods, John Wiley & Sons,
Hoboken

Horvath, I. (2007) Comparison of three methodological approaches of design
research, Proceedings of International Conference on Engineering Design, ICED '07, Paris

KNAW (2010) Quality assessment in the design and engineering disciplines. A systematic
framework. Royal Netherlands Academy of Arts and Sciences, Amsterdam

Milburn, L.S., Brown, R.D., Mulley, S.J. and Hilts, S.G. (2003) `Assessing academic
contributions in landscape Architecture', Landscape and Urban Planning Vol. 64; pp.
119-129

Nijhuis, S, Vries, J de & Noortman, A (2017) `Ontwerpend onderzoek', in: Simons, W
& Van Dorp, D (red.), Praktijkgericht onderzoek in de ruimtelijke planvorming. Methoden
voor analyse en visievorming. Wageningen: Uitgeverij Landwerk, p. 256-283

Rittel, H. & M. Webber (1973). Dilemmas in a General Theory of Planning. In Policy
Sciences 4, 155-169

Roozenburg, N. F. & J. Eekels (1996). Product design: Fundamentals and methods.
Chichester: Wiley

Rowe, P. G. (1998). Design thinking. Cambridge, Mass: MIT Press

                                                                                                                                                             39
Schön, D. (1983) The Reflective Practitioner. How Professionals Think In Action, London,
Basic Books
Simon, H. (1981). The sciences of the artificial (second edition). Cambridge, MA: MIT
Press
Snyder, J. (1984). Architectural Research. New York: Van Nostrand Reinhold
Zeisel, J. (1981) Inquiry by design: tools for environment-behavior research, Cambridge
University Press, Cambridge

40
                                                   DEEL II.

                  DEEL B: ALGEMENE ACADEMISCHE
                           VAARDIGHEDEN VOOR
                                BOUWKUNDIGEN

Welke vaardigheden breng je mee als bouwkundige? Na het eerste deel over wat
wetenschap is, hoe ingenieurs wetenschappen zich onderscheiden en wat Bouwkunde
kenmerkt, komen in dit deel de eerste algemene academische vaardigheden aan bod.
Het deel is ingedeeld aan de hand van vier stappen die de onderzoekcyclus beschrijft:
opzetten, "ethiek", uitvoeren en rapporteren.
In de Bouwkunde wordt veel gebruik gemaakt van empirisch onderzoek, daarom
begint dit deel B in hoofdstuk 4 met het opzetten van een empirisch onderzoek; het
bepalen van een vraag, aandacht voor kernbegrippen die de kwaliteit van onderzoek
bepalen, validiteit en betrouwbaarheid, en de afstemming van methode op
onderzoeksvraag. Deze stappen en aspecten zijn voor alle vormen van onderzoek
relevant. Hoofdstuk 5 gaat in op ethische aspecten van het opzetten en uitvoeren
van onderzoek. Hoofstuk 6. 1 t/m 6.4 gaan in op het daadwerkelijke uitvoeren van
het onderzoek op vier onderdelen: het doen van een case study (6.1), het gebruik
van statistiek (6.2), het vinden van geschikte bronnen (6.3) en tenslotte het lezen van
wetenschappelijke bronnen (6.4). Hoofdstuk 7.1 t/m 7.4 behandelen de rapportage
van het onderzoek (7.1), de manier waarop tekst en illustraties samen werken (7.2),
hoe tekeningen en modellen deel uitmaken van beeldend onderzoek (7.3) en
uiteindelijk de manier waarop mondeling verslag gedaan kan worden van
onderzoeksresultaten (7.4).
Na dit deel ken je enkele basis academische vaardigheden en gaat het volgende deel
verder in op specifieke bouwkundige academische vaardigheden zoals plananalyses.

                                                                                                                                                             41
42
HOOFDSTUK 4: HET OPZETTEN VAN EEN EMPIRISCH
ONDERZOEK

SYLVIA JANSEN EN LOUIS LOUSBERG

ABSTRACT

Dit hoofdstuk behandelt de opzet van een empirisch onderzoek. Hierbij komen
aspecten aan de orde zoals de probleemstelling, de doelstelling, de onderzoeksvragen
en het conceptueel model. Op basis van deze informatie kan de keuze gemaakt
worden voor een kwalitatieve of kwantitatieve onderzoeksbenadering of een
combinatie van beiden.

INTRODUCTIE

Het opzetten van een empirisch onderzoek betreft een ander type onderzoek dan
onderzoek dat gebruikelijk door ontwerpers wordt gedaan ten behoeve van een
ontwerp, zoals beeldreferentie-onderzoek of literatuuronderzoek (vgl. Groat & Wang,
2013). Empirisch onderzoek wil zeggen: beschrijvend onderzoek waarbij theorieën
gegenereerd worden uit de (ervaring van de) werkelijkheid of worden getoetst aan
de (ervaring van de) werkelijkheid (Wesly, 1982: 18,19). In dit hoofdstuk zal een
onderzoek in Groningen, beschreven door Boelhouwer et al (2016) en Hoekstra
(2016), als voorbeeld van een dergelijk empirisch wetenschappelijk onderzoek
gebruikt worden om de theorie toe te lichten.

DE PROBLEEMSTELLING

Een empirisch onderzoek begint altijd met het in kaart brengen van het probleem:
de probleemstelling. Dit wordt ook wel aanleiding of probleembeschrijving genoemd.
Empirisch onderzoek zou per definitie niet normatief (Wesly, 1982: 19) en dus
objectief zijn, echter, een probleemstelling is meestal normatief, anders zou het geen
probleem zijn. Met dit op de achtergrond is het goed om aan het begin van een
onderzoek af te vragen wat nu de aanleiding is waarom een onderzoek wordt gestart.
Vaak zijn dat volstrekt niet wetenschappelijke redenen, die wel sturend voor het
wetenschappelijke onderzoek zijn. Zo kan de maatschappelijke onrust omtrent de
aardbevingsproblematiek in Groningen een vooral politiek probleem zijn, dat echter
voor de oplossing daarvan het in dit hoofdstuk als voorbeeld behandelde
wetenschappelijk onderzoek nodig heeft. Het is dus belangrijk om het probleem

                                                                                                                                                             43
helder te krijgen omdat het de basis vormt voor het uit te voeren onderzoek. Een
probleem kan gedefinieerd worden als een onwenselijke of onzekere situatie
(Saunders et al. 2019). Een probleem is onwenselijk indien de feitelijke en gewenste
situatie niet met elkaar overeen komen. Een probleem is onzeker indien er
onvoldoende informatie aanwezig is om een onderbouwde beslissing te kunnen
nemen (Saunders et al. 2019). De fase van de probleemstelling dient om een diepgaand
inzicht te krijgen in het probleem. Zonder dit inzicht kan het empirische onderzoek
niet op correcte wijze opgezet worden en loopt de onderzoeker het risico dat de
conclusies en aanbevelingen onvoldoende aansluiten op het probleem.

Bij het hierboven genoemde onderzoek in Groningen wordt vaak de aardbeving
bij Huizinge op 16 augustus 2012 als eerste aanleiding genoemd. Die was met 3.6
op de schaal van Richter de sterkste aardbeving ooit gemeten in Groningen. De
aardbeving leidde tot veel schade aan woningen in het gebied en onrust onder de
bevolking. De onrust en de verontwaardiging waren des te groter omdat deze, en de
voorgaande zwakkere aardbevingen, niet "natuurlijk" zijn maar het gevolg zijn van
de gaswinning in Groningen. De aardbevingen en gevolgen leiden tot "problemen",
zoals onrust, woede en angst onder de bevolking, migratie uit het gebied en een
daling van de woningprijzen als gevolg van het verhoogde aanbod en de verminderde
vraag naar woningen. Wetenschappelijk onderzoek op zich lost deze problemen niet
op. Het onderzoek kan wel leiden tot meer inzicht in de aard en het belang van
de problemen en kan aanbevelingen geven voor wat betreft de situaties waaraan
prioriteit gegeven dient te worden bij het oplossen ervan. De probleemstelling van het
uitgevoerde onderzoek heeft betrekking op de gehele hierboven beschreven situatie.
Er kan een onderscheid gemaakt worden tussen het meer praktisch gerichte probleem
(de aardbevingsproblematiek en de directe gevolgen daarvan) en het
wetenschappelijke probleem (het gebrek aan kennis erover). Uiteindelijk is het gebrek
aan kennis over de situatie of het begrijpen van de samenhang van de gevolgen, de
directe aanleiding tot het uitgevoerde onderzoek.

DE DOELSTELLING

Wat wil de onderzoeker of de opdrachtgever bereiken met het onderzoek? Het
antwoord op die vraag is de doelstelling van het onderzoek. Het doel kan zijn om een
oplossing voor een probleem te vinden. Maar ook het verkrijgen van meer inzicht
in het probleem, of in de mogelijke oplossingen ervoor, kan het doel zijn van het
onderzoek. Verder kan in met name wetenschappelijk onderzoek het doel zijn een
verklaring te vinden voor een bepaald fenomeen of mogelijk zelfs een fenomeen te
voorspellen.

In de onderzoeksdoelstelling beschrijft de onderzoeker meestal in één zin de exacte
verwachtingen voor wat betreft het opleveren van het eindresultaat (Saunders et al.
2019); het eindresultaat, het onderzoeksproduct, wordt daarbij benoemd. Saunders
et al. (2019) noemen daarbij vijf typen producten die opgeleverd kunnen worden om
bij te dragen aan het verwezenlijken van de doelstelling: een analyse, een advies, een
ontwerp, een fabricaat en een handeling. Een analyse is daarbij een samenhangende
ontleding van een vraagstuk dat dient tot inzicht. Een advies is een stellingname wat
het beste gedaan kan worden om een situatie te veranderen of te verbeteren. Een

44
ontwerp is een visuele of schematische weergave van een product of een interventie.
Een fabricaat is een concreet fysiek of digitaal eindproduct. Tenslotte, een handeling
betreft professioneel gedrag tegenover belanghebbenden, zoals een training. Al deze
typen onderzoeksproducten kunnen gemaakt worden ten behoeve van de hiervoor
onderscheiden doelstellingen: oplossen van een probleem, inzicht verkrijgen of
verklaren dan wel voorspellen, zoals hiervoor aangegeven.

De doelstelling van het onderzoek in Groningen was om meer inzicht te krijgen in de
gevolgen van de aardbevingen voor het welbevinden van de bewoners in het gebied
en op de woningmarkt in het gebied als geheel. Het gaat hierbij om een analyse; een
beschrijving van de huidige situatie en een inventarisatie van de aard en het belang
van de verschillende aspecten die deel uitmaken van het probleem.

DE ONDERZOEKSVRAGEN

Doelstellingen zijn richtinggevend voor vraagstellingen, de vragen worden tenslotte
gesteld om de doelstellingen te kunnen bereiken. Vaak bestaat de vraagstelling van
een onderzoek uit één overkoepelende centrale vraag en een aantal deelvragen. De
centrale vraag omschrijft in één samenvattende vraag wat onderzocht moet worden
en wordt beantwoord op basis van het uitgevoerde empirische onderzoek. Het
antwoord op deze vraag wordt gegeven in de vorm van de hiervoor genoemde
analyse, advies, ontwerp, fabricaat of handeling (Saunders et al. 2019).

De centrale vraag kan meestal niet in één keer beantwoord worden. Daarom worden
deelvragen geformuleerd die samen een antwoord geven op de centrale vraag. De
deelvragen zijn specifiek van aard en kunnen zowel op basis van de wetenschappelijke
literatuur beantwoord worden als op basis van empirisch verzamelde data. Een goede
onderzoeksvraag is helder geformuleerd, onderzoekbaar, niet te breed of te specifiek,
min of meer origineel en gelinkt aan eventuele andere onderzoeksvragen.

In het onderzoek in Groningen luidde de centrale vraagstelling van het onderzoek
als volgt: Wat zijn de actuele en geprognotiseerde gevolgen van de aardbevingen
voor de karakteristieken van de woningmarkt/het woondomein in het Groninger
aardbevingsgebied (Boelhouwer et al. 2016)? Daarnaast werden deelvragen
geformuleerd die dieper ingaan op de centrale onderzoeksvraag. Het gaat hierbij om
de volgende aspecten (Boelhouwer et al. 2016, p. 9):

     · "Het keuzegedrag van woonconsumenten; met aandacht voor ontwikkelingen
         op de (koop)woningmarkt, migratiestromen, de verhuisgeneigdheid uit het
         gebied en de (eventueel te verwachten) differentiatie van de gevolgen binnen
         het bevingsgebied;

     · De `aanpalende percelen' woonbeleving, leefbaarheid en gepercipieerde
         kwaliteit van de leefomgeving;

     · De waardeontwikkeling en verkoopbaarheid van onroerend goed
         gesegmenteerd naar locatiekenmerken."

                                                                                                                                                             45
Het hierboven gegeven voorbeeld betreft een zeer uitgebreid onderzoek in tijd en
in betrokkenen. Over het algemeen zal een onderzoek bescheidener van opzet zijn
waardoor de centrale onderzoeksvraag en de deelvragen specifieker zullen zijn.

HET CONCEPTUEEL MODEL

Empirisch onderzoek waarin uitspraken getoetst worden (deductief onderzoek, zie
hoofdstuk 2), maakt in haar vraagstelling meestal gebruik van het algemene model
"in hoeverre heeft variabele A een (causale) relatie met variabele B (A -> B) ?" In
het voorbeeld is A: "de aardbevingen" en is B: "de actuele en mogelijk toekomstige
gevolgen voor de woningmarkt in Groningen". Dit model, waarin dus de concepten
die gebruikt worden in de onderzoeksvraag en hun onderlinge relatie(s) zijn
opgenomen, noemen we het conceptuele model. Het conceptuele model kan aldus
gezien worden als een visueel overzicht van de onderzoeksvragen en de eventuele
(causale) relaties tussen die onderzoeksvragen. Conceptuele modellen kunnen heel
simpel of heel gecompliceerd zijn. Ze kunnen zijn gebaseerd op theorie of op gezond
verstand. Een lezer zou door alleen het conceptueel model te zien in staat moeten zijn
om de onderzoeksvragen te kunnen afleiden uit het model, en andersom.

Het conceptuele model dat gebruikt is voor het onderzoek naar de gevolgen van
de aardbevingen in Groningen is erg uitgebreid. Het onderzoek strekt zich dan ook
uit over meerdere gebieden, van welbevinden via migratiestromen tot de
prijsontwikkeling van koopwoningen in het gebied. In het algemeen is het van belang
om erop te letten dat het conceptuele model alleen een grafische weergave biedt van
de onderzoeksvragen. Het is niet de bedoeling om de theoretische inbedding te laten
zien van de concepten die bij het onderzoek een rol spelen. Als dat wel de bedoeling
is, dan is er sprake van een theoretisch model of een contextueel model.

DE KEUZE VOOR DE ONDERZOEKSMETHODE

De keuze voor de onderzoeksmethode wordt bepaald door de kennis die al over het
onderwerp aanwezig is. Vaak wordt er een onderscheid gemaakt tussen een meer
kwalitatieve methode en een meer kwantitatieve methode (zie ook hoofdstuk 1). Een
belangrijk verschil tussen beide methoden is dat een kwalitatieve methode meestal
leidt tot het formuleren van nieuwe hypothesen en een theoretisch model (inductief
onderzoek) terwijl een kwantitatieve methode juist begint met het toetsen van
hypothesen op basis van een bestaand theoretisch model (deductief onderzoek, zie
hoofdstuk 2). Beide methoden kunnen met elkaar gecombineerd worden, maar alleen
na elkaar of parallel en dus niet door elkaar heen, en vullen zo elkaar aan. Pas na het
uitvoeren van het `veldwerk' dus pas na de fasen van het verzamelen en vervolgens
analyseren van de data, kunnen beide methoden gecombineerd worden, in de zin
van in elkaar overvloeien in de bevindingen. Essentieel is dat er bij het gebruik van
dergelijke `Mixed Methods' (zie hoofdstuk 1) een strikte scheiding wordt gehanteerd
bij de collectie en de analyse van de kwalitatieve of kwantitatieve data en dat daarbij
rigoureuze procedures gehanteerd worden; pas bij de integratie (of combinatie) van
de bevindingen van de kwantitatieve resultaten en de kwalitatieve bevindingen vindt
de mix plaats (Blaikie, 2010: 10, Creswell, 2016).

46
Als de keuze voor de kwantitatieve of kwalitatieve methode is gemaakt, kan gekozen
worden voor de manier voor het verzamelen van de onderzoeksgegevens, de data.
In het Bouwkunde vakgebied lijkt bij de kwantitatieve methoden de meest gebruikte
manier voor het verzamelen van data de survey of enquête en binnen de kwalitatieve
methoden het interview of gesprek. Bij het opzetten van een enquête of gesprek
(zie hoofdstuk 6.2 en hoofdstuk 12.3) moet natuurlijk ook bepaald worden wat de
doel- of respondenten groep is en hoe groot die moet zijn, waarbij kwantitatieve of
kwalitatieve representativiteit een belangrijk criterium is.

In het onderzoek in Groningen werden zowel kwantitatieve als kwalitatieve
onderzoeksmethoden gebruikt voor het beantwoorden van de onderzoeksvragen. De
onderzoeksvragen die betrekking hadden op de woonbeleving, de leefbaarheid en de
kwaliteit van de leefomgeving werden onderzocht met behulp van een kwantitatief
bewonersonderzoek (een digitale enquête) onder 19.000 inwoners uit de 9 gemeenten
in het aardbevingsgebied. Vervolgens werden de resultaten verder uitgediept tijdens
11 groepsgesprekken met in totaal 163 deelnemers (zogenaamde focus groepen een
vorm van kwalitatief onderzoek). De werkelijke migratiestromen zijn onderzocht
op basis van het Sociaal Statistisch Bestand van het CBS en het vertrouwen in de
koopwoningmarkt op basis van de Eigen Huis Marktindicator (beiden kwantitatief
onderzoek). Onderzoek naar de betrouwbaarheid en validiteit van modellen om de
mogelijke waardedaling van koopwoningen te modelleren werd uitgevoerd op basis
van het bestuderen van documenten (kwalitatieve analyse).

TEN SLOTTE

Nadat het onderzoek is opgezet, dat wil zeggen nadat bepaald is wat de
probleemstelling, de doelstelling, de onderzoeksvragen en het conceptueel model is,
en vervolgens op basis van deze informatie de keuze is gemaakt voor een kwalitatieve
of kwantitatieve methode of een combinatie van beiden en bepaald is welke manier
van het verzamelen van data bij welke doelgroep gebruikt zal worden, kan in principe
met de daadwerkelijke uitvoering van het onderzoek begonnen worden: het
`veldwerk' . Na het verzamelen van de data volgt de analyse daarvan, een analyse
die leidt tot bepaalde bevindingen. Bevindingen zijn iets anders dan conclusies, het
zijn tussenstappen tussen de data en de conclusies, het zijn de patronen die worden
gezien in de data, patronen op grond waarvan antwoord gegeven kan worden op de
onderzoeksvragen: de conclusies.

BRONNEN

Boelhouwer, P., Boumeester, H., Groetelaers, D., Hoekstra, J., van der Heijden, H.,
Jansen, S., Korthals Altes, W., de Wolf, H., Simon, C., de Haan, F., Grisnich, F., &
Ringersma, R. (2016). Woningmarkt- en leefbaarheidsonderzoek aardbevingsgebied
Groningen. Delft: Technische Universiteit Delft.

Groat, L. N., & Wang, D. (2013). Architectural research methods. Hoboken, NJ: John
Wiley & Sons, Inc.

Hoekstra, J. (2016). Wonen en aardbevingen in Groningen: Een onderzoek in negen
gemeenten. Delft: Technische Universiteit Delft

                                                                                                                                                             47
Saunders, M., Lewis, P., & Thornhill, A. (2019). Methoden en technieken van onderzoek.
Amsterdam: Pearson
Wesly, P. (1982). Elementaire wetenschapsleer. Amsterdam: Boom Meppel

48
HOOFDSTUK 5: INTRODUCTIE IN ETHIEK EN
ONDERZOEKSETHIEK VOOR BOUWKUNDE

MARTIN SAND; JAN BERGEN; EN TAYLOR STONE

WAAROM ETHIEK

Ethiek is een integraal onderdeel van ons leven, inclusief activiteiten zoals ontwerpen
en empirisch onderzoek. Ethiek gaat over wat belangrijk is; wat waarde heeft.
Iedereen heeft wel dingen die voor hem of haar van belang zijn en goed zijn om na te
streven en te bereiken - dingen die dus waarde hebben, bv. vriendschap, vertrouwen,
oprechtheid, duurzaamheid, etc. Met andere woorden: iedereen heeft een moraal
(Williams, 1997). Het hebben van zo'n moraal is enorm belangrijk want dat betekent
ook dat iedereen weet hoe het voelt als iets van waarde onbereikbaar is (mogelijk ten
gevolge van het gedrag van anderen). Dat gevoel is een soort fundamentele morele
ervaring die ons ook in staat stelt om te begrijpen hoe het voor andere mensen
is om dingen niet te kunnen bereiken die ze waardevol vinden. Een tweede soort
fundamentele morele ervaring vind je dan weer in het soms (moeten) kiezen tussen
dingen die je belangrijk vindt - situaties waarin je moet afwegen wat voor jou (en/
of voor anderen) nou eigenlijk de meeste waarde heeft omdat niet alle waarden
tegelijkertijd gerealiseerd kunnen worden. Deze ervaringen roepen lastige vragen
op - vragen die in de tak van de filosofie die we de ethiek noemen uitgebreid en
systematisch worden overwogen. Dat doen ethici natuurlijk niet alleen met aandacht
voor de eigen waarden maar ook met aandacht voor de waarden en behoeftes van
anderen. Zo stelt de ethiek zich als doel om door systematisch (en logisch) na te
denken en door het uitwisselen van argumenten dit soort van normatieve vragen
van antwoorden te voorzien. We zijn daarbij op zoek naar die handelingen die met
betere argumenten onderbouwd kunnen worden want daarmee geven we op een
gestructureerde en verantwoorde manier richting aan wat we (moeten) doen.
Ook in de techniek is er veel potentieel voor ethische reflectie. Zo kan die ons helpen
om betere technologieën te ontwerpen en empirisch onderzoek met het nodige
respect voor personen uit te voeren. Bouwkunde is daarop geen uitzondering. Ook
hier krijgen we met een veelheid aan spannende en concrete ethische vragen te
maken, bv. op welke basis we bepaalde technische ontwerpen horen te verkiezen
boven andere, hoe we de waarden van relevante belanghebbenden in rekening kunnen
brengen, hoe we empirisch onderzoek met proefpersonen moeten aanpakken, etc.
In dit hoofdstuk belichten we een aantal centrale aspecten van de rol van de ethiek in
bouwkunde. Zo kijken we eerst naar de relatie tussen techniek en waarden en wat dat

                                                                                                                                                             49
betekent voor de ontwerppraktijk, waarna we het concept van normatieve ethiek in
een notendop introduceren. Op dat laatste bouwen we voort wanneer we vervolgens
de plaats van ethiek in empirisch onderzoek onder de loep nemen.

WAARDEN EN TECHNOLOGIEËN, OF HOE ONTWERPEN VAN ETHIEK
DOORDRONGEN IS

In wat volgt gaan we uit van een heel simpele maar belangrijke veronderstelling
over de relatie tussen technologie en ethiek: technologieën zijn niet per se goed of
slecht in termen van de gevolgen die ze met zich meebrengen. Ze zijn ambivalent
(Ropohl, 1985). Dus ondanks dat we voor sommige technologieën kunnen zeggen
dat ze bijna uitsluitend goede of slechte gevolgen hebben (bv. biochemische wapens
zijn slecht, rolstoelen en pacemakers zijn goed), zijn dat eerder uitzonderingen. Het
overgrote deel van de technologieën zijn duidelijk ambivalent; in sommige aspecten
goed en in andere aspecten slecht. Een auto is goed om dingen mee te transporteren,
maar produceert ook geluidsoverlast, draagt bij aan de klimaatsverandering en aan
het gebruik kleven veiligheidsrisico's (voor de gebruiker én voor anderen). Het is
daarbij wel belangrijk dat technologieën niet slechts één mogelijke verschijningsvorm
hebben. Auto's vervullen vandaag misschien nog dezelfde functie als auto's 50 jaar
geleden, maar dat doen ze veiliger, stiller, comfortabeler en met minder
klimaatimpact; en dat is geen toeval. Het ontwerpen van technologieën betekent
ook keuzes maken. Die keuzes kunnen technologieën ethisch beter of slechter
maken. Door het maken van deze keuzes (of het nalaten om dit te doen) ontstaat
een verantwoordelijkheid, die niet alleen - maar onder andere - door ingenieurs
gedragen wordt!
Nog sterker dan de uitspraak dat technologieën qua gevolgen ambivalent zijn, is
de uitspraak dat technologieën waarden zelfs belichamen. Tijdens de zomer gaan
inwoners van New York massaal naar de stranden van Long Island met behulp van
het netwerk van parkways en snelwegen ontworpen door Robert Moses. Af en toe
zijn er meldingen van ongevallen waarbij vrachtwagens of bussen een van de lage
viaducten raken. De parkway werd in 1925 door Moses gepland om de toegang voor
automobilisten tot zijn nieuw aangelegde Jones Beach te verbeteren. Sid Shapiro, een
van Moses naaste medewerkers, zei over het project: "De bruggen zijn te laag voor
bussen om te passeren. Busreizen moesten daarom uitwijken naar lokale wegen, wat
deze busreizen ontmoedigend lang en zwaar maakte. Voor Afro-Amerikaansen, die
Moses als minderwaardig beschouwde, werd de reis naar Jones Beach bemoeilijkt
aangezien zij voornamelijk gebruik maakten van bussen in die tijd" (Caro, 1975, onze
vertaling). Op basis van het voorbeeld van deze bruggen beargumenteert Langdon
Winner in `Do Artifacts Have Politics?' dat materiële, technische artefacten intrinsiek
politiek zijn (Winner, 1980). Hij stelt: artefacten, inclusief de gebouwde omgeving en
andere materiaal-ruimtelijke arrangementen, belichamen `sociale relaties' - zij zijn
een uitdrukking van politieke ideeën. In het geval van Robert Moses zijn dit visies
van discriminatie en racisme. Sommige onderzoekers zijn kritisch over Winner's
interpretatie van dit specifieke historische voorbeeld (e.g., Woolgar & Cooper, 1999).
Echter, dat betekent niet dat we de bredere opvatting over de politieke geladenheid
van technologische artefacten moeten verwerpen. Winner zegt: niet alleen kunnen de
gevolgen van technologieën waarden positief of negatief beïnvloeden, maar bewust of
onbewust worden er waarden in een ontwerp gerealiseerd.

50
Als dit zo is, rijst er ook een morele kwestie: wat voor soort materiële objecten moeten
we dan maken en accepteren? Dat is precies ook de vraag die Waardengevoelig
Ontwerpen (of Value Sensitive Design (VSD)), een specifieke ontwerpmethode,
motiveert. VSD probeert onder andere op een bewuste manier waarden in het
ontwerp te integreren, om zo waardenconflicten op te lossen en technologieën sociaal
en ethisch aanvaardbaar te maken. VSD wil proactief technologische ontwikkeling
beïnvloeden om slechte uitkomsten te voorkomen in plaats van achteraf ingenieurs
de schuld geven en bestraffen. Een goede introductie met een hoofdstuk over VSD
in bouwkunde van Lara Schrijver is van van den Hoven, Vermaas, & van de Poel
(2015). Deze benadering laat zien dat het belangrijk is om al vroeg in de ontwerpfase
na te denken over welke waarden geïntegreerd moeten worden, en om in bredere
zin na te gaan welke rechten en plichten je hebt als ingenieur en hoe je om kunt
gaan met waardenconflicten. Het nadenken over dit soort kwesties kan op zijn beurt
ondersteund worden door ethische denkkaders uit de tak van de filosofie genaamd de
`normatieve ethiek'.

NORMATIEVE ETHIEK - DE THEORETISCHE ONDERBOUWING VAN
MORELE KEUZES

Wat maakt een handeling, een keuze, een ontwerp, een manier met anderen om te
gaan ethisch goed of fout? Om zulke vragen te beantwoorden, hebben we theorieën
nodig die ontwikkeld woorden in de normatieve ethiek. Daar wordt namelijk
voortdurend gewerkt aan het (verder) ontwikkelen van `ethische theorieën':
rigoureuze denksystemen waarmee morele conflicten systematisch kunnen worden
geanalyseerd en opgelost. In wat volgt belichten we twee van de belangrijkste
stromingen in de moderne normatieve ethiek - inclusief de leidende principes van
deze stromingen - die ook bepalend geweest zijn voor de vorming van de
onderzoeksethiek.

De eerste stroming werd oorspronkelijk in de 18e eeuw ontwikkeld door de Duitse
filosoof Immanuel Kant, en wordt ook Deontologie, of plichtenethiek genoemd. De
tijd staat natuurlijk niet stil, ook niet in de filosofie, en de deontologie is ondertussen
al een stuk verder ontwikkeld en divers dan in Kant's tijd. Hetzelfde geldt
onverminderd voor het utilitarisme en andere consequentialistische theorieën. Kant
meende dat morele principes net zoals natuurwetten altijd en overal moeten gelden.
Hij ging ervan uit dat de beste manier om te zien wat de juiste handeling is, is te vragen
of je kunt willen (i.e., dat het logisch mogelijk is) dat het maxime (een maxime is hier
een korte stelling of regel voor goed gedrag, bv. `Gij zult niet doden' of `Een gegeven
paard moet je niet in de bek kijken') van je handeling een algemene wet wordt. Neem
bijvoorbeeld liegen: Stel dat liegen een algemene wet wordt. Als iedereen liegt, dan
weet je dat iedereen precies het tegendeel meent van wat hij of zij zegt. Je kunt
niet willen dat liegen een algemene wet wordt, en daarom - zo meent Kant - moet
je dat ook niet doen. Naast het vertellen van de waarheid volgen uit deze manier
van denken volgens Kant ook andere plichten, zoals naastenliefde en respect voor
(de autonomie en waardigheid van) personen. Deze aanpak heeft een grote invloed
op het Europese denken gehad. Velen geloven dat sommige plichten (waaronder het

                                                                                                                                                             51
respecteren van de waardigheid van personen) onschendbaar is, onafhankelijk van de
uitkomst van een handeling. Maar er zijn ook problemen met deze benadering: We
hebben eerder gezien dat deze plichten ook soms in conflict raken.

Een andere visie hebben Utilitaristen, waarvan de meeste bekende grondleggers in
de 18e en 19e eeuw Jeremy Bentham en John Stuart Mill waren. Utilitaristen zijn
niet geïnteresseerd in plichten die universeel geldig zijn zoals bij Kant. Ze richten zich
op de gevolgen - of beter gezegd, de meest waarschijnlijke of verwachte gevolgen
- van handelingen. Utilitarisme meent dat je altijd de handeling moet uitvoeren die
het grootste geluk of welzijn aan het grootste aantal mensen met zich meebrengt.
De theorie heeft veel gemeen met kosten-batenanalyse in dat verschillende scenario's
worden vergeleken en op basis daarvan de beste keuze gemaakt wordt ten aanzien van
één hoofdwaarde: geluk of welzijn.
Dus, welke stroming heeft het nu bij het juiste eind? Zijn rechten en plichten het
belangrijkst, of net de gevolgen? Vandaag menen veel filosofen dat we niet per sé één
van deze twee stromingen moeten kiezen, maar dat beide stromingen een belangrijk
aspect van ons ethisch denken benadrukken en dat we een manier moeten vinden om
beide systemen te verenigen (Parfit, 2011). In de moderne onderzoeksethiek spelen
beide stromingen dan ook een even belangrijk rol, zoals we hieronder ook verder
toelichten.

DE KWALIJKE VOORGESCHIEDENIS VAN DE ONDERZOEKSETHIEK

Net zoals technologie sociale gevolgen heeft, heeft ook empirisch onderzoek gevolgen
voor mens en maatschappij. Onderzoek brengt soms vooruitgang in ons begrip van
ziektes, van menselijk gedrag of economische wetten, en onderzoek kan helpen om
medicijnen te ontwikkelen. Maar vaak heeft empirisch onderzoek ook risico's die we
serieus moeten nemen in de onderzoekspraktijk. Dat klinkt misschien voor de hand
liggend, maar zo is het niet altijd geweest. De geschiedenis van het wetenschappelijk
onderzoek staat bol van de moreel kwalijke (of tenminste twijfelachtige) voorbeelden.

Het huidige ethische debat over onderzoeksethiek en de regels en wetten voor
empirisch onderzoek zijn sterk beïnvloed door de verschrikkingen bij onderzoek
in de concentratiekampen tijdens de Tweede Wereldoorlog (Koepsell, 2016). In de
periode tussen 1939 en 1945 experimenteerden Duitse wetenschappers op
kampgevangenen, inclusief kinderen, gehandicapte personen en andere kwetsbare
groepen. Dit onderzoek nam inhumane vormen aan: personen worden blootgesteld
aan koude temperatuur, lage druk, radioactiviteit, zenuwgas, verwondingen,
sterilisatie, straling, onnodige transplantaties en besmettelijke ziekten, vaak met de
dood of verminking tot gevolg.

De meest bekende en gruwelijkste daders van deze experimenten was Joseph
Mengele, bijgenaamd de `Engel des Doods'. Een groot deel van Mengele's
experimenten hadden geen duidelijke wetenschappelijke waarde: Mengele liet
bijvoorbeeld mensen verdrinken, om te zien hoelang ze zonder lucht konden
overleven. Voor dit experiment ontbrak een wetenschappelijke basis, er werd onder
meer geen hypothese getoetst. Daarnaast werd de "deelnemers" niet gedegen om
toestemming gevraagd, noch over de risico's van de experimenten geïnformeerd, er
werd geen moeite gedaan om lijden te voorkomen. Na de Tweede Wereldoorlog

52
werden tijdens de processen van Neurenberg niet alleen de Duitse
oorlogsmisdadigers en politici veroordeeld, maar ook de concentratiekampartsen
zoals Mengele, waardoor het gebrek aan wettelijke normen voor medisch-
wetenschappelijk onderzoek pijnlijk duidelijk werd.

Het tribunaal in Neurenberg had geen code of wet om het vonnis te vellen, maar
beriep zich eerder op algemene moraliteitsbeginselen en constateerde daarbij dat er
morele grenzen aan de wetenschap zijn die in acht moeten worden genomen bij
wetenschappelijk onderzoek, vooral bij het gebruik van menselijke proefpersonen.
Hun beslissing vormt de basis voor de moderne onderzoeksethiek, in het bijzonder
voor experimenten met proefpersonen. De Code van Neurenberg, zoals deze bekend
is geworden, wordt beschreven als een reeks plichten die wetenschappers
verschuldigd zijn aan menselijke proefpersonen en aan de samenleving, en is de
basis geworden voor internationaal erkende gedragsgrenzen bij het uitvoeren van
wetenschappelijk onderzoek.
De code beschrijft tien specifieke voorwaarden, die nog steeds leidend zijn voor
onderzoek met mensen, en waarin zowel gevolgen (e.g., voorwaarden 2, 4 en 6) als
respect voor de waardigheid en autonomie van proefpersonen (e.g., voorwaarden 1 en
9) leidend zijn:

    1. De vrijwillige toestemming van de proefpersoon is absoluut noodzakelijk

    2. Het experiment moet zo ontworpen zijn dat het vruchtbare resultaten
         oplevert voor de samenleving, die niet met andere methoden of middelen te
         behalen zijn [...]

    3. Het experiment moet zo ontworpen zijn [...] dat de verwachte resultaten de
         uitvoering van het experiment rechtvaardigen.

    4. Het experiment moet zo uitgevoerd worden dat alle onnodige fysieke en
         mentale leed en letsel voorkomen worden.

    5. Een experiment moet niet worden uitgevoerd wanneer er a priori reden is om
         ervan uit te gaan dat overlijden of een handicap het gevolg zullen zijn [...].

    6. Het met het experiment genomen risico moet nooit groter zijn dan het
         humanitaire belang van het probleem dat het experiment moet oplossen.

    7. Degelijke voorbereidingen moeten worden getroffen, [...] om de proefpersoon
         te beschermen tegen mogelijk letsel, handicaps of overlijden.

    8. Het experiment moet alleen worden uitgevoerd door wetenschappelijk
         gekwalificeerde personen.

    9. Gedurende de gehele loop van het experiment moet het de proefpersoon vrij
         staan om het experiment ten einde te brengen.

  10. Gedurende de gehele loop van het experiment moet de verantwoordelijke
         wetenschapper voorbereid zijn het experiment te staken [...] als hij of zij
         reden heeft om aan te nemen [...] dat voortzetting van het experiment zal
         leiden tot letsel, handicaps of overlijden van de proefpersoon.

Spijtig genoeg was met het opstellen van de Code van Neurenberg het onethisch
onderzoek de wereld nog niet uit. Het is dan ook niet vreemd dat de Code van

                                                                                                                                                             53
Neurenberg nog verder doorontwikkeld is door de jaren heen, voornamelijk in de
Verklaring van Helsinki (met de meest recente update in 2013 zie wma.net). Aandacht
voor het verantwoord uitvoeren van onderzoek met mensen en met dieren blijft dus
onverminderd belangrijk, ook in andere domeinen dan de medische wetenschappen
zoals bij onderzoek in de bouwkunde.

TOEPASSING OP EMPIRISCH ONDERZOEK IN BOUWKUNDE STUDIE

Bij empirisch onderzoek in Bouwkunde zijn de gevolgen misschien minder
dramatisch dan bij medisch onderzoek, maar toch zijn ook dezelfde waarden en
principes die we hierboven hebben besproken relevant. We zien dat voor het
uitvoeren van empirisch onderzoek van het begin tot eind ethische overwegingen een
rol spelen, die deels terug te voeren zijn op deontologische en deels op utilitaristische
overwegingen.

Ethiek komt dus terug in alle fasen van het empirisch onderzoek, waarvan er
tenminste vijf zijn:

    1. Het onderzoeksonderwerp formuleren en verduidelijken

    2. Het onderzoek ontwerpen en toegang verwerven

    3. De gegevens verzamelen

    4. De gegevens verwerken en opslaan

    5. De gegevens analyseren en je bevindingen rapporteren

Elke van deze fasen roept ethische vragen op. Al aan het begin van je
onderzoeksproject, waar je de onderzoeksvraag en de doelen formuleert, spelen
ethische aspecten een rol. Zo zal je niet alleen moeten nagaan of de vraag die je
wil gaan onderzoeken wel wetenschappelijk relevant is en of de gekozen methode
aanvaardbaar is voor de beoogde deelnemers, maar ook of er minder ingrijpende
methoden beschikbaar zijn die de vraag net zo goed kunnen beantwoorden en
waarmee testsubjecten akkoord willen gaan. Verder speelt de vraag of het onderzoek
bijdraagt aan een belangrijk (maatschappelijk) doel, en hoe de baten en risico's van het
onderzoek verdeeld zullen worden (en dus ook hoe er eventueel gecompenseerd kan
worden voor oneerlijke verdelingen daarvan). Bij het opstellen van je onderzoek zal
je ook al moeten beginnen nadenken over het minimaliseren van eventuele risico's.
Dat kan gaan om fysieke risico's in experimenten, maar ook om het garanderen van
privacy (wat dus ook eisen zal stellen aan het zorgvuldig verzamelen, verwerken en
opslaan van data) en eventuele schade voor deelnemers op basis van de conclusies
van je onderzoek. Als onderzoeker begint het vervullen van je belangrijke plicht om
eventuele schade aan deelnemers te voorkomen dus al voor je je proefpersonen ook
maar inlijft. Eénmaal je je onderzoeksvoorstel rond hebt, is het ook belangrijk dat
je nagaat of je er goedkeuring voor moet krijgen van de betreffende autoriteit; op
de universiteit is dit meestal de ethische commissie. Voor onderzoek met menselijke
proefpersonen is dit veelal het geval.

Ook in de volgende fase van onderzoek, als je deelnemers gaat werven of vragenlijsten
verspreidt, zullen ethische aspecten een rol spelen. Denk bijvoorbeeld bij de selectie

54
van deelnemers na of de groep representatief is voor de populatie die je wil
onderzoeken (anders is het niet betrouwbaar en kan het onderzoek niet bijdragen
aan wetenschappelijke of maatschappelijke doelen, cf. de tweede voorwaarde in de
Code van Neurenberg), en bij het informeren van de deelnemers of je voldoende
relevante informatie geeft en de deelnemers niet misleidt. Verder is het belangrijk
dat je deelname aan het onderzoek niet te aanlokkelijk maakt door bijvoorbeeld door
het geven van een disproportionele financiële beloning voor deelname of juist druk
uitoefent omdat dit kan leiden tot onvrijwillige deelname. Dit is extra belangrijk
wanneer er aan deelname risico's verbonden zijn: vrijwillige en goed geïnformeerde
deelnemers zijn dan extra cruciaal. Hier zien we dus de eerste voorwaarde van de
Code van Neurenberg aan het werk: bij elk onderzoek met menselijke proefpersonen,
of het nu gaat over het invullen van vragenlijsten, diepte-interviews, gedragstracking,
of fysieke proeven is het verkrijgen van geïnformeerde toestemming een
onontkoombaar basisbeginsel voor verantwoord onderzoek. Allebei de delen van
dat concept zijn hier belangrijk; proefpersonen informeren maar geen toestemming
vragen voldoet evenmin als toestemming krijgen op basis van slechte, onvolledige
of onbegrepen informatie (hierop bestaat een gedeeltelijke uitzondering - zie de
paragraaf hieronder - maar dat brengt extra plichten met zich mee voor jou als
onderzoeker). Zorg dus altijd voor zo toegankelijk en volledig mogelijke informatie
voor de deelnemers en stel een toestemmingsformulier op waarbij vastligt wat de
afspraken zijn met betrekking tot deelname en de verwerking van de data. Potentiële
deelnemers mogen overigens deelname aan het onderzoek altijd weigeren en ook
tijdens het onderzoek nog stoppen, ook als ze eerder wel toestemming hebben
gegeven. Als onderzoeker moet je de weigering van deelnemers altijd respecteren (cf.
voorwaarde 9 van de Code van Neurenberg).

Verder is het, net als bij het verzorgen van de representativiteit van je deelnemers,
belangrijk om bij het formuleren van de vragen en/of de onderzoeksopstelling de
objectiviteit te waarborgen: let er dus op dat de vragen niet vooringenomen of te
sturend zijn en je je deelnemers geen woorden in de mond legt, en dat de invloed
van externe variabelen geminimaliseerd wordt in de onderzoeksomgeving. Tijdens
het verzamelen van de data is het verder belangrijk dat dit nauwkeurig, volledig en
controleerbaar is om de validiteit en betrouwbaarheid te kunnen garanderen.

Debriefing van de deelnemers na dataverzameling is tevens belangrijk, niet alleen
om hen nog eens duidelijk uit te leggen wat er met de data gebeurt, maar ook om
eventuele informatie die op wetenschappelijke grond niet gedeeld konden worden
voorafgaand aan de deelname verder toe te lichten. Wat dat laatste betreft: debriefing
is dus van extra belang in onderzoek waarbij er op voorhand weinig informatie
over het onderzoek kan worden verstrekt omdat dat de onderzoeksresultaten zou
ondermijnen, bv. bij psychologisch onderzoek dat onderzoekt hoe bepaalde
omgevingsfactoren onbewust keuzes beïnvloeden. Het op voorhand prijsgeven van
de onderzoeksopzet maakt het daar onmogelijk om tot betrouwbare resultaten te
komen. Echter, dan nog moet er op voorhand toestemming worden gevraagd, waarbij
ook zo veel mogelijk duidelijk gemaakt wordt dat er bepaalde dingen niet worden
verteld, en in de mate van het mogelijke wat voor risico's er zijn. Ook is het bij zo'n
onderzoek des te belangrijker om risico op fysieke of mentale schade absoluut tot een
minimum te beperken. Als laatste punt is het hier belangrijk om te melden dat bij

                                                                                                                                                             55
dit soort `misleidend' onderzoek de kans nog groter is dat er nazorg nodig is in het
geval dat proefpersonen toch schade of ongemak ondervinden. De nood aan eventuele
nazorg moet zeker in zo'n geval ook meegenomen worden in de onderzoeksopzet en
-planning.

Bij het verwerken, opslaan en rapporteren van data zijn er ook belangrijke ethische
aandachtspunten. Het verzinnen van data is uiteraard onaanvaardbaar, maar ook door
het licht aanpassen of het weglaten van een deel van de gegevens omdat het jou en/
of je organisatie goed uitkomt, werk je niet integer volgens de wetenschappelijke
standaarden en bega je dus wetenschappelijk wangedrag of zelfs
wetenschapsfraude. Naast het feit dat zulk gedrag op zich al onwetenschappelijk
en immoreel is, kan het ook ernstige gevolgen hebben voor jezelf als onderzoeker
(bv., het einde van je carrière als onderzoeker) en, nog belangrijker, voor zij die te
maken krijgen met de gevolgen van frauduleuze onderzoeksresultaten (bv. bewoners
van een flat die in onveilige situaties terecht komen omdat het ontwerp gestoeld is
op slecht onderzoek). Kom je in contact (of heb je twijfels over) wetenschappelijke
wanpraktijken door anderen? Kaart dat dan aan. Vaak zijn er binnen een organisatie
manieren om dit te melden, of zijn er vertrouwenspersonen waarmee je in gesprek
kan gaan over wat je kan doen.

Bovenop het eerlijk rapporteren van je resultaten zal je de gemaakte afspraken met
deelnemers over het anonimiseren of pseudonimiseren van je data en resultaten in de
praktijk moeten brengen. Behandel verkregen informatie dus altijd zorgvuldig, zodat
je eerder gemaakte afspraken met deelnemers niet ondermijnt en je voldoet aan de
wettelijke privacy-vereisten zoals vastgelegd in de Europese regelgeving: de AVG
(Algemene Verordening Gegevensbescherming, General Data Protection Regulation,
2016 zie gdprinfo.eu). Bij het rapporteren van je onderzoek is het dus je plicht als
onderzoeker om een eerlijke voorstelling van de data te geven en tegelijktijdig ook te
voorkomen dat gepseudonimiseerde data te herleiden is tot personen of bedrijven als
je daar geen toestemming voor hebt. Verder zal je als onderzoeker moeten opletten
dat je enkel conclusies rapporteert die op basis van het uitgevoerde onderzoek
gerechtvaardigd kunnen worden en dat die de belangen van de studiedeelnemers niet
schaden.

In praktijkgericht onderzoek (zoals dat in de bouwkunde regelmatig het geval zal zijn)
kan het zijn dat je je resultaten wilt gebruiken in het formuleren van beleidsadviezen
en/of handelingsadviezen. Echter, wees je daarbij bewust dat je daar van het
descriptieve - het beschrijven van data - naar het normatieve domein beweegt.
Zulke normatieve conclusies kunnen niet enkel op basis van data getrokken worden
en vereisen argumentatie en waardenafwegingen; oftewel: daar heb je nog meer
ethiek voor nodig. Wees daarom voorzichtig bij het linken van je resultaten aan
praktische adviezen, en hou ze die voorschriften zelfs dan voorwaardelijk.
Als jullie deze overwegingen in de praktijk brengen voor én tijdens jullie
onderzoeksprojecten, zetten jullie een al een grote stap in de richting van een
systematische en aanvaardbare manier van omgaan met ethische waarden in
empirische wetenschappelijk onderzoek en, zodoende, richting degelijk
onderbouwde bouwkundige keuzes.

56
BRONNEN
Caro, R. A. (1975). The Power Broker - Robert Moses and the Fall of New York. New York:
Vintage.
Koepsell, D. (2016). Scientific integrity and research ethics: An approach from the ethos of
science: Springer.
Parfit, D. (2011). On What Matters: Two-Volume Set. Oxford: Oxford University Press.
Ropohl, G. (1985). Die unvollkommene Technik (1 ed.). Frankfurt am Main: Suhrkamp.
van den Hoven, J., Vermaas, P. E., & van de Poel, I. (Eds.). (2015). Handbook of Ethics,
Values, and Technological Design: Sources, Theory, Values and Application Domains.
Dordrecht: Springer.
Williams, B. (1997). Morality: An introduction to ethics (3 ed.). Cambridge: Cambridge
University Press.
Winner, L. (1980). Do Artifacts Have Politics? Daedalus, 109(1), 121-136. Retrieved
from http://www.jstor.org/stable/20024652
Woolgar, S., & Cooper, G. (1999). Do Artefacts Have Ambivalence? Moses' Bridges,
Winner's Bridges and Other Urban Legends in S&TS. Social Studies of Science, 29(3),
433-449.
WEBSITES
gdprinfo.eu (2016) https://gdprinfo.eu/
WMA.net (2013) https://www.wma.net/policies-post/wma-declaration-of-helsinki-
ethical-principles-for-medical-research-involving-human-subjects/

                                                                                                                                                             57
58
HOOFDSTUK 6: UITVOEREN

DE REDACTIE

Dit hoofdstuk bevat 4 onderdelen en zijn te zien als uitwerkingen van de eerdere
hoofdstukken over het uitvoeren van onderzoek: opzetten en wetenschapsethiek.
Hoofdstuk 6.1 gaat als eerste in op de onderzoeksbenadering van cases studies. Het
gaat vooraf aan het hoofdstuk 6.2 over beschrijvende en toetsende statistiek omdat we
denken dat een bouwkunde student eerder een case study aanpak (meer kwalitatief)
zal volgen dan een statistische (meer kwantitatief). Hoofdstuk 6.3 over informatie
vaardigheden helpt om, in eerdere stap van je onderzoek, het materiaal te vinden
voor je studie, zowel als bronnen voor een case studie, maar ook voor literatuurstudie
als deel van de case study of statistische benadering, of voor andere vormen van
onderzoek. Hoofdstuk 6.4 gaat in op hoe je een wetenschappelijke tekst kunt lezen, op
welke elementen je wilt letten en hoe een tekst te plaatsen is in een wetenschappelijke
discussie (zie ook hoofdstuk 1). Met deze 4 onderdelen kun je een onderzoek
uitvoeren.

                                                                                                                                                             59
60
HOOFDSTUK 6.1: CASE STUDIE ONDERZOEK

SAKE ZIJLSTRA EN HARRY BOUMEESTER

ABSTRACT

Wanneer is een onderzoeksopzet nu een case studie? Dit hoofdstuk beantwoordt
allereerst deze vraag en gaat vervolgens in op de belangrijkste aandachtspunten bij
het opzetten van een case studie onderzoek. Belangrijk is om twee kernvragen te
beantwoorden bij de keuze van je opzet: waartoe dient het casus onderzoek en wat is
de relatie tussen het te onderzoeken object en de te bestuderen aspecten? Net als bij
elk onderzoek is validiteit een van de cruciale selectie criteria. Die validiteit vraagt om
scherpte, isolatie en systematisch werken.

DEFINITIE CASE STUDIE

In verschillende wetenschapsgebieden is een casus verschillende gedefinieerd. Een
case studie (gevalsstudie) kan gedefinieerd worden als: "Een intensieve bestudering
van een verschijnsel binnen zijn natuurlijke situatie, zodanig dat verwevenheid van
relevante factoren behouden blijft" (Jochems en Joosten, 2005). Het hangt van de
eenheid van analyse af, of een case een persoon, een organisatie dan wel een groep
mensen met gemeenschappelijke kenmerken betreft (Tubbing, 2018). Wanneer een
case studie onderzoek wordt toegepast in de bouwkundige disciplines, bestaat `de
case' vaak uit een ontwerp of een project. Daarbij is een veelheid aan onderwerpen
te bestuderen met behulp van een case studie benadering; mede afhankelijk van de
definitie van dat project (een gebied, een woning, een gevel, het meubilair). Naast
de (fysieke) kenmerken van een project, kan de case studie ook gericht zijn op de
projectorganisatie (betrokken partijen, wensen en belangen, overlegstructuren).

TOEPASSEN VAN EEN CASE STUDIE

Een case studie wordt vooral toegepast wanneer men inzicht wil geven in de
complexiteit van het onderzochte verschijnsel en de achtergronden, waarbij dat
verschijnsel moeilijk is te isoleren binnen de betreffende omgeving. De context heeft
daarvoor een te grote invloed op het verschijnsel. Een diepgaande dataverzameling
van veel aspecten en een intensieve analyse van het verzamelde materiaal zijn dan
ook nodig om greep te krijgen op deze complexiteit van het verschijnsel en zijn
achtergronden (Jochems en Joosten, 2005; Saunders et. al., 2019). Het aantal te

                                                                                                                                                             61
onderzoeken eenheden is klein in verhouding tot het aantal te onderzoeken factoren.
Dit komt bijvoorbeeld voor als het verschijnsel slechts zelden voorkomt, als het gaat
om een exploratief onderzoek of als men geïnteresseerd is in een enkel geval (of
slechts enkele gevallen).

Een case studie is aan te duiden als een kwalitatief onderzoek; onderzoek op basis van
een `gering' aantal onderzoekseenheden en met `zachte beschrijvingen' als gegevens
(in tegenstelling tot `veel' onderzoekseenheden en gegevens op basis van `harde
metingen' bij kwantitatief onderzoek). Case studie onderzoek kent een dominantie
van kwalitatieve onderzoekstechnieken, zoals diepte-interviews en documentanalyse.
Kwantitatieve methoden kunnen wel een (bij)rol hebben in een case studie aanpak
(Tubbing, 2018; Saunders et. al., 2019).

Case studie onderzoek is te herkennen aan de volgende kenmerken (Verschuren en
Doordewaard, 2007; Saunders et. al., 2019):

    · Een smal (afgebakend) domein, bestaande uit een klein aantal
       onderzoekseenheden

    · Een arbeidsintensieve benadering
    · Meer diepte dan breedte
    · Een selecte of wel strategische steekproef
    · Het beweerde betreft in veel gevallen het geheel (en niet afzonderlijke

       eenheden)
    · Een open waarneming op locatie
    · Kwalitatieve data en dito onderzoeksmethoden

TYPEN CASE STUDIE

Robert Yin (2002) beschrijft met behulp van twee polaire dimensies vier verschillende
case studie ontwerpen (zie tabel 6.1.1). De verticale as onderscheidt holistische
(holistic) en ingebedde (embedded) case studies, de horizontale as zet enkelvoudige
(single) en meervoudige (multiple) ontwerpen tegenover elkaar.

    Tabel 6.1.1. Vier basistypen van het ontwerp van case studies (gebaseerd op: R. Yin, 2002)

                         Enkelvoudige ontwerpen  Meervoudige ontwerpen

Holistische case studie  Type 1                  Type 3

Ingebedde case studie    Type 2                  Type 4

Een enkelvoudige case studie richt zich op een enkel geval (een gemeente, een
bouwlocatie, een gebouwencomplex) en leent zich goed voor het verder afbakenen
van toekomstig onderzoek, het onderzoeken van unieke of extreme gevallen en voor
het onthullen van nieuwe, niet (vaak) onderzochte fenomenen (Yin, 2002; Bryman
2016). Een ingebedde case studie bevat meerdere analyse-eenheden. Zo kan een case
bijvoorbeeld gaan over een gemeente als geheel én de verschillende afdelingen binnen
de gemeente (afdeling Wonen, afdeling Ruimtelijke Ordening, afdeling Bouwen,

62
Grondbedrijf, afdeling Archeologie). Een holistische case studie maakt geen
onderscheidt tussen verschillende subeenheden en analyseert alleen het sociale
fenomeen (gemeentelijk beleid) als geheel (Yin, 2002; Tubbing, 2018).
Een meervoudige case studie gaat over meerdere gevallen. Enerzijds biedt dit de
mogelijkheid om twee of meer contrasterende gevallen te vergelijken (bijvoorbeeld
een bouwlocatie in de binnenstad met een bouwlocatie aan de rand van de stad, of
de impact van verschillende warmte isolerende ingrepen op het energieverbruik en
het comfort van een gebouw). Anderzijds kun je op zoek gaan naar overeenkomsten
tussen vergelijkbare gevallen (bijvoorbeeld binnenstedelijke bouwlocaties binnen
meerdere middelgrote gemeenten, of het effect van het plaatsen van triple glas op
de energiekosten en wooncomfort in verschillende typen woningen). Als dat lukt, is
het bewijs sterker dan bij een enkelvoudige case studie (Yin, 2002; Bryman 2016;
Saunders et. al., 2019).
In alle typen case studie is het erg belangrijk om de context goed te kennen en te
begrijpen; zowel de wettelijke, de institutionele, de sociale als de financiële kaders.
Dit is nodig om overeenkomsten en verschillen te kunnen identificeren en inzicht te
kunnen krijgen in de context afhankelijke en de context onafhankelijke factoren en
variabelen.
OPZETTEN EN UITVOEREN VAN CASE STUDIES
Het opzetten en uitvoeren van een case studie onderzoek kent drie fasen die
achtereenvolgens doorlopen dienen te worden, waarbij elke fase weer uit een aantal
gelijktijdige of elkaar volgende stappen bestaat (zie figuur 6.1.2).

Figuur 6.1.2. Onderzoeksproces meervoudige case studie methode (gebaseerd op: R. Yin, 2013)

                                                                                                                                                             63
In de eerste fase dient allereerst de probleemstelling van het onderzoek nader
gedefinieerd te worden, waarvoor relevante literatuur gezocht, gelezen, samengevat
en vergeleken moet worden. Dit resulteert in een centrale onderzoeksvraag, een
conceptueel model (of wel een initieel theoretisch kader, dat later in het proces nog
herzien kan worden) en een nadere bepaling van de te hanteren onderzoekseenheid
(de begrippen `centrale onderzoeksvraag' en `conceptueel model' worden in hoofdstuk
4 toegelicht).

Vervolgens moet op basis van de bestudeerde theorie in deze fase de selectie gemaakt
worden voor één of meerdere interessante cases. Daarbij kan alvast contact gelegd
worden met relevante informanten (bijvoorbeeld beleidsmedewerkers van de
gemeente, ontwerpers, wetenschappers, overige professionals) die mogelijk materiaal
beschikbaar kunnen stellen over de gekozen case(s). (Denk om ethische overwegingen
bij het kiezen van de case en het benaderen van deelnemers, zie hoofdstuk Hoofdstuk
5.)

De eerste fase wordt afgesloten met het ontwerpen van het dataverzamelprotocol.
Dit protocol beschrijft stapsgewijs hoe de data verzameld gaat worden, waarbij ook
de validiteit en betrouwbaarheid van de dataverzameling in acht wordt genomen.
Afhankelijk van de precieze onderzoeksopzet kunnen een interviewhandleiding (zie
hoofdstuk 12.3) en een observatieschema (zie hoofdstuk 12.2) hier een onderdeel van
zijn. ( Jochems en Joosten, 2005; Tubbing, 2018; Yazan, 2015; Yin, 2013).

In de tweede fase van het onderzoeksproces worden de praktische voorbereidingen
voor de case studie verricht en wordt de data daadwerkelijk verzameld en
geanalyseerd. Bij het verzamelen van doorgaans kwalitatieve data zijn drie
hoofdvormen van waarnemen te onderscheiden: het verrichten van een
documentenstudie (desk research), het afnemen van interviews en het verrichten
van observaties. In een case studie wordt veelal een combinatie van deze vormen
toegepast (Yin, 2002; Yazan, 2015; Bryman, 2016; Tubbing, 2018).

In de documentenstudie kan een veelheid aan bestaand materiaal worden gebruikt:
brieven, notities, agenda's en verslagen van vergaderingen, voortgangsverslagen,
krantenartikelen, jaarverslagen, boeken, kwantitatieve gegevens en wetenschappelijke
publicaties, maar ook kaarten, tekeningen, foto-, film- en videomateriaal en
kunstwerken. Zowel bij de selectie als de bestudering van de documenten moet de
onderzoeker zich steeds afvragen: wat kan ik er mee, onder welke omstandigheden is
het document tot stand gekomen en is de informatie te valideren (Jochems en Joosten,
2005). (In hoofdstuk 9 wordt specifiek ingegaan op deze onderzoeksmethode.)

Door het afnemen van een interview kan gericht informatie verzameld worden bij
één of meerdere personen. Interviews kunnen in diverse vormen worden afgenomen,
zowel wat betreft het soort interview (gestructureerd, semigestructureerd en
ongestructureerd of diepte-interview), als het type vragen (open, verdiepend,
specifiek, gesloten) dat gesteld wordt (in hoofdstuk 12.3 wordt specifiek ingegaan op
deze onderzoeksmethode). De keuze voor een bepaalde interviewopzet hangt zeer
nauw samen met de onderzoeksdoelen van de case studie.

64
Observeren is een eigen directe waarneming in de natuurlijke context door de
onderzoeker; in een case studie betreft het meestal een openlijke, (on)gestructureerde
observatie in het veld. Het gaat om het systematisch bestuderen, vastleggen,
beschrijven, analyseren en interpreteren van gedrag of situatie (Saunders et.al., 2019).
De onderzoeker dient zich in een dergelijke kwalitatieve observatie niet alleen te
richten op de uiterlijke kenmerken van de onderzochte situatie, maar ook op de
onderliggende structuren, doelstellingen en oriëntaties (Jochems en Joosten, 2005).
(In hoofdstuk 12.2 wordt specifiek ingegaan op deze onderzoeksmethode.)

De tweede fase wordt afgesloten met het analyseren van de verzamelde informatie (na
een eventuele codering) en een behoorlijk feitelijke rapportage van de caseresultaten,
waarbij zo dicht mogelijk bij de data dient te worden gebleven (Jochems en Joosten,
2005; Saunders et.al., 2019).

De derde en laatste fase van het onderzoek bestaat uit vier opeenvolgende onderdelen.
Allereerst moeten er op basis van de feitelijke verslaglegging een aantal conclusies
worden getrokken; bij een meervoudige case studie ook conclusies vanuit een
vergelijking over de cases heen. Vervolgens moeten de conclusies vergeleken worden
met het oorspronkelijke theoretisch kader van het onderzoek en zo nodig dient
de theorie te worden herzien. Daarna moeten de implicaties voor de praktijk en/
of het beleid worden geformuleerd: adviezen, onderbouwd met de bevindingen van
het onderzoek en mogelijk uit eerder onderzoek. Tot slot moet nog een cross-case
rapportage geschreven worden, waarin de bevindingen, conclusies, herziene theorie
en beleidsimplicaties worden meegenomen.

VALIDITEIT, BETROUWBAARHEID EN GENERALISEERBAARHEID VAN
CASE STUDIES

Om kwalitatief goede conclusies te kunnen trekken en op basis daarvan relevante
aanbevelingen te kunnen formuleren, is de kwaliteit van het onderzoeksontwerp zeer
bepalend. De kwaliteit van de onderzoeksresultaten hangt af van de `validiteit' en de
`betrouwbaarheid' van het onderzoek (zie ook hoofdstuk 1). Betrouwbaarheid heeft
betrekking op de mate van consistentie van de bevindingen. Bij validiteit gaat het
om het geheel aan acties die zijn ondernomen om de geldigheid van het onderzoek
te maximaliseren: weet je nu wel (goed) wat je wil meten? (Yin, 2002; Yazan, 2015;
Saunders et. al., 2019).

Met het begrip betrouwbaarheid wordt aangegeven, in welke mate de gehanteerde
dataverzamelingstechnieken en analyseprocedures tot consistente bevindingen
leiden; dus bij herhaling van het onderzoek tot dezelfde waarden of uitkomsten leidt.
Bij case studie onderzoek is het lastig om juist aan dit criterium te voldoen, gezien het
relatief open karakter van de onderzoeksprocedures en de complexe structuur van
de onderzochte situatie (Jochems en Joosten, 2005). Mogelijk voorkomende fouten
zijn; subject- of deelnemersfout, subject- of deelnemersvertekening (bias),
waarnemersfout, waarnemersbias en de holistische fout. (Saunders et. al., 2019). Een
goede codificering van het onderzoeksproces, het expliciteren en systematiseren van
de gehanteerde procedures, draagt dan bij aan de betrouwbaarheid van een case studie
onderzoek.

                                                                                                                                                             65
Er zijn veel soorten validiteit te onderkennen bij (case studie) onderzoek, waarvan
de `interne validiteit' en de `begripsvaliditeit' vaak benadrukt worden (Saunders et.
al., 2019). De interne validiteit geeft de kwaliteit van de conclusie vanuit het gehele
onderzoeksontwerp weer: naar mate een onderzoeksdesign sterker is (de
veronderstelde relatie tussen het onderzochte verschijnsel en zijn achtergrond beter
aangetoond wordt), is de interne validiteit hoger. De begripsvaliditeit verwijst naar
een adequate vertaling van de theoretische begrippen in het onderzoeksmodel naar
empirisch waarneembare verschijnselen (indiceren) en naar het gebruik van de juiste
meetinstrumenten om dat verschijnsel vast te stellen (operationaliseren). Omdat in
case studie onderzoek veelal complexe betekenisstructuren worden onderzocht in
plaats van losse kenmerken, is het streven naar een hoge begripsvaliditeit een lastige
opgave (Jochems en Joosten, 2005). Door te differentiëren (triangulatie) naar data
bronnen, onderzoekers, theorie en naar methodologie, kan dan worden gestreefd naar
een hogere begripsvaliditeit (Yin, 2002; Yazan, 2015; Bryman 2016).

De kwaliteit van een onderzoek wordt ook vaak afgelezen aan de
generaliseerbaarheid van de onderzoeksresultaten; dit wordt ook wel de externe
validiteit genoemd. Bij het toepassen van een case studie onderzoek is
generaliseerbaarheid veelal minder tot niet belangrijk. Vaak heeft dergelijk onderzoek
een exploratief karakter of is het onderzoek alleen bedoeld om de situatie/het
verschijnsel als zodanig te beschrijven; zeker als het extreme of unieke situaties
betreft. Het doel is dan niet om generaliseerbare modellen of theorieën te vormen,
maar slechts de onderhavige situatie te verklaren. Bevindingen kunnen daarna
eventueel op hun robuustheid/generaliseerbaarheid getoetst worden in een
vervolgonderzoek ( Jochems en Joosten, 2005; Saunders et.al., 2019).

REFLECTIE

Een case is een krachtig instrument om een onderwerp aan de hand van een
studieobject uit te diepen. Het is belangrijk om je te realiseren dat een case studie
eerder kwalitatief de diepte ingaat, dan dat het generaliseerbare resultaten oplevert.
Het is van belang om steeds in de gaten te houden, dat je de keuzes niet motiveert
op onjuiste argumenten of met een niet te verantwoorden zekerheid. Een casus is een
voorbeeld, soms extreem en soms juist doorsnee, en dat begrenst in duidelijke mate
de validiteit en generaliseerbaarheid van de resultaten en de conclusies.

Ondanks bovenstaande kenmerken van case studie onderzoek, kan deze
onderzoeksmethode binnen Bouwkunde goed gebruikt worden bij het maken van een
ontwerp. De te bestuderen casus kan daarbij dienen als een inspiratie, een bron om
uit over te nemen, een ervaring om van af te kijken, of als een uitwerking om na
te maken. Mits goed rekening wordt gehouden met de specifieke context (naar tijd,
ruimte en regelgeving) waarbinnen het onderwerp/het proces is bestudeerd.

BRONNEN

Bryman, A. (2016). Social research Methods (5th ed.). Oxford: Oxford University Press

Dolowitz, D.P., & Marsh, D. (2000). Learning from abroad: The role of policy transfer
in contemporary policy-making. Governance, 13(1), 5-23

66
Jochems, M., & Joosten, R. (2005). De gevalsstudie, Nijmegen (Radboud University -
Institute for Computing and Information Sciences). Verkregen via
http://www.cs.ru.nl/~tomh/onderwijs/om2%20(2005)/om2_files/syllabus/
gevalsstudie.pdf
Saunders, M., Lewis, P., & Thornhill, A. (2019). Methoden en technieken van onderzoek.
Amsterdam: Pearson Benelux bv
Tubbing, L. (2018). Casestudie onderzoek: Voor- en nadelen, ontwerp en proces. Verkregen
via https://deafstudeerconsultant.nl/afstudeertips/onderzoeksmethoden/casestudie-
onderzoek/
Yazan, B. (2015). Three approaches to Case study Methods in education: Yin,
Merriam, and Stake. The Qualitative report, 20(2), 134-152
Yin, R.K. (2002). Case study research: Design and methods. Thousand Oaks: SAGE
Publications
Yin, R.K. (2013). Validity and generalization in future case study evaluations.
Evaluation, 19(3), 321-332

                                                                                                                                                             67
68
HOOFDSTUK 6.2: BESCHRIJVENDE EN TOETSENDE STATISTIEK

SYLVIA JANSEN

ABSTRACT
Dit hoofdstuk gaat in op de belangrijkste aandachtspunten bij het uitvoeren van een
beschrijvende of toetsende analyse. Onderwerpen die worden besproken zijn onder
meer toevalsfluctuaties en hypothesetoetsing.
INTRODUCTIE

   "De gemiddelde prijs van woningen blijft stijgen" (NOS 2020)
   "Huurders minder tevreden met hun woning" (CBS 2019)

Zomaar twee voorbeelden uit het nieuws. Hoe weten we dat de gemiddelde prijs van
woningen blijft stijgen of dat huurders minder tevreden zijn met hun woning? Je
kunt dit op een kwalitatieve manier onderzoeken, bijvoorbeeld door makelaars en
huurders te interviewen of door krantenartikelen te verzamelen en de inhoud ervan
te analyseren. Maar je kunt dit ook op een kwantitatieve manier doen door numerieke
data te verzamelen en te analyseren. In het laatste geval gebruik je daarvoor
beschrijvende en toetsende statistiek.
BESCHRIJVENDE EN TOETSENDE STATISTIEK
Bij beschrijvende statistiek gaat het om een beschrijving van de dataset. Dat kan
data zijn die je daadwerkelijk zelf hebt verzameld, bijvoorbeeld door middel van een
enquête. Maar het kan ook zijn dat je gebruik maakt van een al bestaande dataset die
door iemand anders is verzameld. Je kunt de data beschrijven door bijvoorbeeld het
gemiddelde te berekenen en de laagste en de hoogste waarde te presenteren. Of je
kunt met behulp van een staafdiagram laten zien hoeveel respondenten een bepaald
antwoord hebben gegeven. Uit figuur 6.2.1 kan bijvoorbeeld afgelezen worden dat
81 procent van de ondervraagde huurders van een sociale huurwoning in 2006 (zeer)
tevreden was met de woning. Dit percentage daalde in 2012 en in 2015. In 2018
was het percentage (zeer) tevreden bewoners nog maar 71 procent. Dit voorbeeld
is gebaseerd op het WoON onderzoek 2018 dat is uitgevoerd door het CBS in

                                                                                                                                                             69
samenwerking met het Ministerie van Binnenlandse Zaken en Koninkrijksrelaties.
Het onderzoek is uitgevoerd bij zo'n 68.000 respondenten in Nederland waarvan
maar een deel huurder is.

Figuur 6.2.1: Tevredenheid met de woning (Bron: https://www.cbs.nl/nl-nl/nieuws/2019/38/
huurders-minder-tevreden-met-woning)

Bij toetsende statistiek willen we uitspraken doen over een bepaalde populatie op
basis van de data waarover we de beschikking hebben. Sommige onderzoekers
hebben daadwerkelijk de beschikking over alle cases waarvoor het onderzoek
relevant is. We noemen dit de populatie. De meeste onderzoekers hebben echter maar
een selectie van cases uit de totale populatie. Dit geldt bijvoorbeeld ook voor het
hiervoor genoemde WoON 2018 onderzoek.
Het CBS rapporteert dat er in 2018 geen verschil is tussen huurders van een
particuliere huurwoning en huurders van een sociale huurwoning voor wat betreft
de tevredenheid met de woning (CBS 2019). Toch zie je in Figuur 6.2.1 dat er wel
een klein verschil is in de tevredenheid tussen huurders van een sociale huurwoning
en huurders van een particuliere huurwoning. Hoe kan dat nu? Zo'n verschil kan
veroorzaakt zijn door toeval. Dit onderwerp wordt in de volgende paragraaf verder
toegelicht. Bij toetsende statistiek wordt onderzocht of een eventueel verschil tussen
twee (of meer groepen) in een steekproef het resultaat is van toeval of dat het een
systematisch (echt) verschil betreft dat ook in de populatie aanwezig is. In het huidige
voorbeeld gaat het erom of het kleine verschil dat tussen de twee typen huurders

70
in de respondentgroep wordt gevonden, duidt op een echt verschil in tevredenheid
tussen alle huurders van een sociale huurwoning en alle huurders van een particuliere
huurwoning in Nederland. Volgens de informatie van het CBS is dat niet het geval.

ONNAUWKEURIGHEID DOOR TOEVALSFLUCTUATIE

De respondenten die door het CBS zijn ondervraagd, zijn "random" geselecteerd.
Dat wil zeggen dat alle geschikte potentiele respondenten in principe dezelfde kans
hadden om in de steekproef terecht te komen. Maar je kunt je vast wel voorstellen
dat als er toevallig een andere groep van respondenten zou zijn geselecteerd de
resultaten (bijvoorbeeld de tevredenheid met de woning) net even iets anders zouden
zijn geweest. Dat noemen we toevalsfluctuaties. Dit heeft als gevolg dat er een
onnauwkeurigheid zit in de uitspraken (schattingen) die je doet op basis van de data.
Het kan zijn dat de in het onderzoek geselecteerde huurders van een sociale
huurwoning in 2018 toevallig net even iets negatiever waren over hun
woontevredenheid dan de hele populatie van huurders van een sociale huurwoning in
Nederland.

Hoe weet je nu of er sprake is van een echt verschil in woontevredenheid (een
systematisch verschil) of dat het verschil een toevalsfluctuatie is? Hier gebruiken we
toetsende statistiek voor. Met behulp van de toetsende statistiek wordt op basis van de
al aanwezige spreiding in de antwoorden een schatting gemaakt van het verschil dat
we zouden kunnen verwachten op basis van toeval. Met de "al aanwezige spreiding"
wordt bedoeld dat de respondenten onderling verschillen in hun antwoorden; in dit
voorbeeld de mate van tevredenheid met de woning. Indien het werkelijk gevonden
verschil groter is dan het verschil dat we op basis van toeval kunnen verwachten, dan
is er dus sprake van een systematisch - en dus "echt" - verschil. Hoe gaat het dat nu
precies in zijn werk? De volgende paragraaf gaat daar dieper op in.

HYPOTHESETOETSING

Wellicht heb je wel eens gehoord van het al dan niet verwerpen van hypothesen in
de statistiek. Voor het uitvoeren van toetsende statistiek wordt gebruik gemaakt van
hypothesen. Het uitgangspunt van een statistische analyse is dat er "geen effect" is. Dat
wil zeggen dat er van tevoren wordt verondersteld dat er geen verschil is tussen twee
of meer groepen of dat er geen samenhang is tussen twee of meer variabelen. Er wordt
bijvoorbeeld aangenomen dat er geen verschil is in de tevredenheid met de woning
tussen de huurders van een sociale huurwoning en de huurders van een particuliere
huurwoning. Of er wordt verondersteld dat er geen samenhang is tussen de variabelen
leeftijd en tevredenheid met de woning. We noemen deze hypothese van "geen effect"
de nulhypothese. Daarnaast is er een zogenaamde alternatieve hypothese. De
alternatieve hypothese stelt dat er wèl een effect is. Er wordt bijvoorbeeld
aangenomen dat er wel een verschil is in de tevredenheid met de woning tussen de
huurders van een sociale huurwoning en die van een particuliere huurwoning. Of er
wordt verondersteld dat er wel een samenhang is tussen de leeftijd en de tevredenheid
met de woning (bijvoorbeeld hoe ouder men is, des te meer is men tevreden met de

                                                                                                                                                             71
woning). Als je bijvoorbeeld zou willen onderzoeken of in 2018 de huurders van een
particuliere huurwoning even tevreden zijn met hun woning als de huurders van een
sociale huurwoning, dan zou je de volgende hypothesen hanteren:

   H0: Er is geen verschil in de tevredenheid met de woning tussen huurders van een
   particuliere huurwoning en huurders van een sociale huurwoning

   H1: Er is een verschil in de tevredenheid met de woning tussen huurders van een
   particuliere huurwoning en huurders van een sociale huurwoning

Het idee achter de hypothesetoetsing is dat de onderzoeker probeert om de
nulhypothese te weerleggen op basis van de resultaten van de statistische analyse.
Als dat niet lukt, dan stelt de onderzoeker dat "de nulhypothese niet verworpen
kan worden". Dat betekent dat er wordt aangenomen dat er geen effect is (geen
verschil of geen samenhang). Indien de nulhypothese wel verworpen kan worden,
dan stelt de onderzoeker dat het aannemelijk is dat er een effect is (een verschil
of een samenhang). Maar hoe gaat dat verwerpen nu eigenlijk in zijn werk? Een
gedetailleerde beschrijving daarvan voert te ver voor dit hoofdstuk. Een heldere (en
humoristische) uitleg kan bijvoorbeeld hier gevonden worden: www.youtube.com/
watch?v=-MKT3yLDkqk

P-WAARDE

Om te onderzoeken of er een verschil is tussen twee (of meer) groepen of een
samenhang tussen twee (of meer) variabelen kan een statistische toets uitgevoerd
worden. Een overzicht van een aantal vaak gebruikte statistische toetsen wordt in
tabel 6.2.1 gegeven. Hierbij is het belangrijk om te denken aan het hiervoor gemaakte
onderscheid tussen steekproef en populatie. De statistische toets wordt uitgevoerd
op de steekproef en met het resultaat ervan hoopt de onderzoeker iets te kunnen
zeggen over de populatie. Denk aan bovenstaand voorbeeld over het verschil in de
tevredenheid met de woning tussen huurders van een particuliere huurwoning en
huurders van een sociale huurwoning. Er zijn vier situaties mogelijk:

    1. De onderzoeker vindt een verschil in de tevredenheid met de woning tussen
         huurders van een particuliere huurwoning en huurders van een sociale
         huurwoning in de steekproef en concludeert dat er over het algemeen een
         verschil is. In de (theoretische) populatie is er ook een verschil. Dus dit is een
         correcte conclusie.

    2. De onderzoeker vindt een verschil in de tevredenheid met de woning tussen
         huurders van een particuliere huurwoning en huurders van een sociale
         huurwoning in de steekproef en concludeert dat er over het algemeen een
         verschil is. In de (theoretische) populatie is er echter geen verschil. We noemen
         dit een type 1 fout.

    3. De onderzoeker vindt geen verschil in tevredenheid met de woning tussen
         huurders van een particuliere huurwoning en huurders van een sociale
         huurwoning in de steekproef en concludeert dat er over het algemeen geen
         verschil is. In de (theoretische) populatie is er ook geen verschil. Dus dit is een
         correcte conclusie.

72
    4. De onderzoeker vindt geen verschil in tevredenheid met de woning tussen
         huurders van een particuliere huurwoning en huurders van een sociale
         huurwoning in de steekproef en concludeert dat er over het algemeen geen
         verschil is. In de (theoretische) populatie is er echter wel een verschil. We
         noemen dit een type 2 fout.

Je ziet dus dat er de mogelijkheid is dat de onderzoeker een verkeerde conclusie
doet op basis van de resultaten van de statistische toets die wordt uitgevoerd in
de steekproef. Elke statistische toets die wordt uitgevoerd, levert een bepaalde
numerieke waarde op (een resultaat) en een daaraan gelinkte p-waarde. De p in p-
waarde staat voor "probability". De p-waarde geeft de kans aan dat de nulhypothese
(de hypothese van "geen effect") ten onrechte wordt verworpen. De p-waarde kan een
waarde aannemen tussen 0 en 1 (anders gesteld: tussen 0 en 100%). Hoe dichter de
waarde bij 0 ligt, des te kleiner is de kans dat de nulhypothese ten onrechte verworpen
wordt. In andere woorden, een zeer lage p-waarde suggereert dat er een verschil
is tussen twee (of meer) groepen of dat er een samenhang is tussen twee (of meer)
variabelen. Maar bij welke waarde van p kunnen we nu zeggen dat er een effect is?
Over het algemeen wordt een grenswaarde van 5% gehanteerd (notatie:  = 0.05). Ligt
de gevonden p-waarde onder de 5% grens (dus p < 0.05), dan wordt de nulhypothese
verworpen ten gunste van de alternatieve hypothese. Er wordt dan gesteld dat er een
effect (verschil of samenhang) is in de populatie. Maar bedenk dat er een kleine kans
is (< 5%) dat zo'n resultaat gevonden wordt terwijl er geen sprake is van een effect
in de populatie (type 1 fout). Bij een p-waarde boven de 5% wordt de nulhypothese
niet verworpen. Maar ook dan kan een verkeerde beslissing genomen worden: de
nulhypothese kan namelijk ten onrechte niet verworpen worden. In de steekproef
wordt dan geen effect gevonden, maar in de populatie is er wel degelijk een effect (type
2 fout).

VEEL GEBRUIKTE STATISTISCHE TOETSEN

Hierboven werd kort de statistische toets aangestipt om te onderzoeken of er een
verschil is tussen groepen of een samenhang tussen variabelen. Het aanbod aan
statistische toetsen is groot. Voor meer uitleg over de verschillende technieken, zie
bijvoorbeeld Baarda et al (2014), Field (2018) en Saunders et al (2019). Tabel 6.2.1 laat
een overzicht zien van een aantal veel gebruikte statistische toetsen. Welke toets het
meest geschikt is, is onder meer afhankelijk van 1) het meetniveau van de data, 2) het
type onderzoek (verschil of samenhang), 3) het aantal groepen of variabelen (1, 2 of
meer dan 2 groepen) en 4) of de onderzochte groepen al dan niet afhankelijk zijn van
elkaar.

Het meetniveau is het onderwerp van de laatste paragraaf van dit hoofdstuk. Het type
onderzoek wordt bepaald door de onderzoeksvraag. Is er sprake van een onderzoek
naar een verschil tussen twee (of meer) groepen, bijvoorbeeld het verschil in
tevredenheid tussen huurders van een particuliere huurwoning en huurders van een
sociale huurwoning? Of is er sprake van een onderzoek naar de samenhang tussen
twee (of meer) variabelen, zoals bijvoorbeeld de samenhang tussen leeftijd en de
tevredenheid met de woning (bijvoorbeeld: neemt de tevredenheid met de woning
toe met de leeftijd)? Het aantal groepen of variabelen (1, 2 of meer) spreekt voor

                                                                                                                                                             73
zich. Zo is er bij het hiervoor genoemde onderzoek naar een verschil in tevredenheid
met de woning tussen huurders van een particuliere huurwoning en huurders van
een sociale huurwoning sprake van twee groepen (dus: twee typen huurders). Als
vierde punt werd de (on)afhankelijkheid van de te onderzoeken groepen genoemd.
Groepen zijn onafhankelijk van elkaar als de onderzoekseenheden waaruit de beide
groepen bestaan maar in één van de twee groepen voorkomen en er geen relatie
tussen de onderzoekseenheden van beide groepen is. Bijvoorbeeld, een respondent
kan op één moment huurder zijn van een particuliere huurwoning of van een sociale
huurwoning, maar niet allebei tegelijk. Een voorbeeld van een onderzoek met
gerelateerde groepen is wanneer dezelfde huurder van een particuliere huurwoning
op twee verschillende momenten, bijvoorbeeld in 2015 en 2018, naar de tevredenheid
met de woning gevraagd wordt. Voor het onderzoek naar zulke gerelateerde groepen
worden andere statistische toetsen gebruikt, die hieronder niet genoemd worden.

                    Tabel 6.2.1: Overzicht van veel gebruikte statistische toetsen (eigen werk)

Type onderzoek                                                          Toets

Samenhang tussen twee variabelen                                        Chi2 toets
Nominaal meetniveau                                                     Spearman correlatie
Ordinaal meetniveau                                                     Pearson correlatie
Interval of ratio meetniveau

Samenhang tussen meer dan twee variabelen

Afhankelijke: interval of ratio meetniveau                              Regressie analyse
Predictoren: interval of ratio meetniveau of bivariaat (2 categorieën)

Verschil tussen twee onafhankelijk groepen                              Chi2 toets
Nominaal meetniveau                                                     Mann-Whitney U test
Ordinaal meetniveau                                                     Independent samples t-test
Interval of ratio meetniveau
                                                                        Chi2 toets
Verschil tussen meer dan 2 onafhankelijke groepen                       Kruskal-Wallis test
Nominaal meetniveau                                                     Variantie analyse (Anova)
Ordinaal meetniveau
Interval of ratio meetniveau

74
HET MEETNIVEAU

Het meetniveau is een onderwerp dat nog niet aan bod is gekomen. Toch is het
meetniveau erg belangrijk om te kunnen bepalen welke statistische toets uitgevoerd
kan worden. Er worden vier meetniveaus onderscheiden: nominaal, ordinaal, interval
en ratio. Het laagste meetniveau is het nominale meetniveau. Dat betekent dat een
bepaalde variabele twee of meer categorieën heeft die van elkaar verschillen. Zo
kent bijvoorbeeld de variabele in figuur 6.2.1 drie categorieën: eigenaar-bewoner,
huurder van een sociale huurwoning en huurder van een particuliere huurwoning.
Het volgende meetniveau is het ordinale meetniveau. Een variabele met dit
meetniveau heeft niet alleen minimaal twee verschillende categorieën, maar deze
categorieën hebben ook een bepaalde rangordening, bijvoorbeeld van laag naar hoog
of van "helemaal mee oneens" naar "helemaal mee eens". De variabele die de
tevredenheid met de woning aangeeft in het hiervoor genoemde voorbeeld kent een
ordinaal meetniveau; in dit geval is er een oplopende schaal in tevredenheid van "zeer
ontevreden" naar "zeer tevreden". Het derde meetniveau is het interval meetniveau.
Dit is een meetniveau dat in de praktijk maar zeer weinig voorkomt. Naast de
verschillende categorieën en de rangordening is er de voorwaarde dat de onderlinge
verschillen precies even groot zijn. Het meest bekende voorbeeld is de temperatuur in
graden Celsius. Er zijn verschillende categorieën (elke graad is een categorie), er is een
oplopende schaal (de temperatuur loopt van koud naar warm) en het verschil tussen
bijvoorbeeld 8oC en 9oC (1 graad) is precies even groot als het verschil tussen 22oC
en 23oC graden (1 graad). Wat echter ontbreekt bij het interval meetniveau is een
natuurlijk nulpunt. Bij de temperatuur in graden Celsius is het nulpunt min of meer
arbitrair gekozen. Hierdoor kunnen we bijvoorbeeld niet zeggen dat het vandaag (met
een temperatuur van 20oC) twee keer zo warm is als gisteren, toen het 10oC was (bij
twijfel, reken dit om naar graden Fahrenheit). Bij het vierde en hoogste meetniveau
geldt dat er naast de vorige drie genoemde eisen ook sprake is van een natuurlijk
nulpunt. We kunnen hierbij denken aan het aantal personen dat in een huis woont of
het aantal vierkante meters dat de woonkamer beslaat. Nu kunnen we wel zeggen dat
een woonkamer van 20 m2 twee keer zo groot als een woonkamer van 10 m2.

TEN SLOTTE

Dit hoofdstuk heeft de handvatten aangereikt om met beschrijvende en toetsende
statistiek aan de slag te gaan. De beschrijvende statistiek beperkt zich tot het
beschrijven van resultaten op basis van de steekproef waarbij het onderzoek is
uitgevoerd. De toetsende statistiek gebruikt de resultaten die zijn gevonden in de
steekproef om uitspraken te doen over de populatie waaruit de steekproef
geselecteerd is. Hierbij worden van tevoren hypothesen opgesteld en wordt de
nulhypothese van "geen effect" op basis van de resultaten van de statistische toets al
dan niet verworpen.

BRONNEN

Baarda B, van Dijkum C, de Goede M (2014). Basisboek statistiek met SPSS. Noordhoff
Uitgevers BV

                                                                                                                                                             75
CBS (2019). Huurders minder tevreden met woning. Geraadpleegd op 6 juli 2020 van:
https://www.cbs.nl/nl-nl/nieuws/2019/38/huurders-minder-tevreden-met-woning
Field A (2017). Discovering statistics using IBM SPSS statistics (5th ed). Sage Publications
Ltd
Saunders M, Lewis P, Thornhill E (2019). Methoden en technieken van onderzoek (8e
druk). Pearson Benelux BV
NOS (2020). Waarom blijven de huizenprijzen stijgen, ondanks de Corona crisis?
Geraadpleegd op 6 juli 2020 van: https://nos.nl/artikel/2338136-waarom-blijven-de-
huizenprijzen-stijgen-ondanks-de-coronacrisis.html

76
HOOFDSTUK 6.3: INFORMATIEVAARDIGHEDEN

HERMAN VANDE PUTTE

INTRODUCTIE
Het is niet zo gebruikelijk om een onderzoek te typeren als een
informatieverwerkingsproces. Maar toch is dat wat een wetenschapper doet: hij
verzamelt, analyseert en structureert informatie waardoor er nieuwe inzichten
ontstaan die hij rapporteert. De input en output van onderzoek is informatie. En
daartussen ligt een systematisch proces van informatieverwerking en -productie
(Levy & Ellis, 2006), dat transparant moet zijn zodat het bekritiseerd kan worden
(figuur 6.3.1). Om die redenen wordt van een wetenschapper verwacht dat hij vaardig
is met informatie.

Figuur 6.3.1 - Literatuurstudie gemodelleerd als een informatieverwerkingsproces (eigen ill.)

Een wetenschappelijk onderzoek verwerkt twee soorten informatie: literatuur en
onderzoeksgegevens. De studie van de bestaande literatuur is een essentieel en
belangrijk onderdeel van elk onderzoek. Daar zijn verschillende redenen voor (zie
onder meer Levy & Ellis, 2006, p. 183). Er is ten eerste de verwachting dat
onderzoekers hun bijdrage situeren in het aan de gang zijnde wetenschappelijke
debat. Er is een voortdurende stroom van kenniscreatie, -kritiek en -vervanging
(Kuhn, 1962)1waarin onderzoekers een plekje moeten opeisen en de kennislacune
moeten aangeven die zij willen invullen. Ten tweede dient een studie van de bestaande
wetenschappelijke literatuur om een verdedigbare onderzoeksmethode uit te werken.
Ten derde levert de literatuurstudie soms de antwoorden op de onderzoeksvraag.
Het literatuuronderzoek is dan `een vorm van empirisch onderzoek in de literatuur
met als observatie-eenheid de resultaten van zelfstandige studies' (Brand-Gruwel &
Wopereis, 2011, p. 4). Ten vierde wordt een literatuurstudie ook aangewend om de
uitkomst van het onderzoek te situeren, maar eigenlijk is dit een variant van de

                                                                                                                                                             77
eerste reden. Waarvoor en hoe vaak een literatuurstudie in een onderzoek wordt
ingezet hangt af van het onderzoeksontwerp dat op zijn beurt samenhangt met de
onderzoeksvraag en de praktijk in het vakgebied.

Deze bijdrage beschrijft de technieken en principes die wetenschappers gebruiken
wanneer ze met informatie aan de slag gaan voor het maken van een literatuurstudie.
Er wordt uiteengezet hoe een wetenschapper het informatieverwerkingsproces
inricht zodat het doelgericht, plangericht, precies, openbaar, controleerbaar,
herhaalbaar en daardoor betrouwbaar en valide is.

WAT IS EEN LITERATUURSTUDIE?

In een literatuurstudie speurt een onderzoeker naar voormalig onderzoek over het
onderwerp waarin hij interesse heeft en rapporteert daarover. De term `literatuur'
verwijst hierbij niet naar proza of poëzie zoals in de omgangstaal. Met `literatuur'
bedoelt de onderzoeker het geheel van boeken, artikelen, referaten en
congresrapporten in zijn domein. Het gaat om de vakliteratuur en het aan de gang
zijnde discours in de discipline. Een onderzoeker richt zich daarbij meestal op het
wetenschappelijke deel van het discours, maar dat is niet noodzakelijk het geval. De
term `studie' verwijst zowel naar het proces van het bestuderen van de literatuur
als naar het `geschrift waarin de schrijver de resultaten heeft neergelegd van zijn
bestudering van een zaak' (Van Dale, 2009).

De vier stappen in een literatuurstudie - het verzamelen, analyseren, structureren
en rapporteren van informatie - staan niet los van elkaar. Een literatuurstudie is
een iteratief proces, ook bij ervaren onderzoekers. Zo kan het gebeuren dat een
onderzoeker tijdens de analyse van de geselecteerde literatuur opmerkt dat er hiaten
zijn in zijn selectie, of hij merkt bij het rapporteren dat hij dieper moet ingaan op een
bepaald begrip. De onderzoeker moet dan terugkeren naar een vorige stap: hij moet
opnieuw informatie verzamelen of een deel van de analyse overdoen.

Een ander kenmerk van de literatuurstudie is dat het een emergent proces is. Wat
gevonden wordt tijdens het verzamelen of het analyseren, bepaalt gedeeltelijk wat
daarna gedaan en dus gevonden zal worden. Een onderzoeker moet openstaan voor
onverwachte wendingen en het fenomeen van voortschrijdend inzicht wat eigen is
aan `zoeken'.

STAP 1 - LITERATUUR VERZAMELEN: HET ZOEKPLAN MAKEN EN
UITVOEREN

De eerste stap in een onderzoek is bepalen waarnaar gezocht wordt. Heel wat auteurs
hebben zich gebogen over de wijze waarop een onderzoeker van een vaag idee tot
een precies onderzoeksonderwerp kan komen. Ze bespreken de rol van de
probleemstelling, doelstelling, contextanalyse, relevantieonderzoek, afbakening,
hoofdvraag en deelvragen, etc. (zie hoofdstuk 4).

Deel 1 van het zoekplan: waarover gaat het onderzoek?

78
Zodra een onderzoeker een vaag idee heeft van wat hij zoekt, kan hij aan de slag met
technieken als brainstorming, brainwriting, mindmapping,... om het onderwerp te
preciseren en af te bakenen. Nuttig daarbij zijn ook een woordenboek, encyclopedie
of Wikipedia, verkennende gesprekken, eerder onderzoek, abstracts en trefwoorden
van nuttige documenten, etc. Ervaren onderzoekers (zie onder meer Peyton Jones,
2016) pleiten ervoor om meteen te beginnen met aantekeningen maken, omdat
schrijven de onderzoeker verplicht om helder en gefocust te zijn. Schrijven
kristalliseert uit wat nog niet duidelijk is en is de ideale weg naar een productieve
dialoog met anderen. Volgens Peyton Jones is schrijven voor de onderzoeker zo
veel meer dan rapporteren: het is een volwaardig onderzoeksmiddel. Tijdens het
oriënteren en het preciseren van het vage idee zal de onderzoeker zich onder meer
afvragen:

     · waarom dit onderzoek?
     · voor wie is dit onderzoek bedoeld?
     · wat moet men met de uitkomst van dit onderzoek?
     · wat is de gewenste diepgang van het onderzoek?
     · wat voor soort informatie is nodig (onderzoek, opinie, feiten, ... )?
     · welke vorm van informatie is nodig (gedetailleerd, samenvattend,

         beschrijvend, kritisch...)?
     · hoeveel informatie is nodig?
     · hoe actueel moet de informatie zijn?
     · wat zijn de randvoorwaarden van het onderzoek (beschikbare tijd en budget,

         vertrouwelijkheid,...)?
     · wat is de verwachte rapportagevorm (inhoudelijk, technisch)?

         Voorbeeld van een vaag idee bij de start van een onderzoek, dat precisering en
         afbakening nodig heeft:

         "Ik zoek informatie over het technisch constructiedossier (TCD) en zijn toepassingen in
         Nederland. Wat is een TCD, welke informatie moet hierin worden opgenomen? Moet het
         TCD aan specifieke vormeisen voldoen en welke eisen gelden er voor het bewaren van
         het constructiedossier en aan de mate waarin de informatie openbaar moet zijn, wie leest
         het constructiedossier? Wat is het verband tussen het constructiedossier en de
         machinerichtlijn, en waarom is het TCD überhaupt nodig?"

Als het oriënteren en preciseren goed gegaan is, heeft de onderzoeker nu een korte
beschrijving klaar van de aanleiding en opzet van het onderzoek, de invalshoek en
de afbakening in tijd, ruimte en omstandigheden en alle andere aspecten die binnen

                                                                                                                                                             79
zijn vakgebied gebruikelijk zijn om een onderzoek in te leiden. Die beschrijving is
enkele alinea's lang, nog niet helemaal precies, en sluit af met een eerste versie van
de onderzoeksvraag. Deze beschrijving met daarin het onderwerp, de doelstelling,
invalshoek, afbakening en hoofdvraag van het onderzoek - of, gestructureerd volgens
Minto (2008) en Cornelis (2007), de situatie, de complicatie en de vraag - is het eerste
deel van het zoekplan.

Deel 2 van het zoekplan: waarnaar zoek ik?

Op basis van dit eerste deel, kan de onderzoeker gericht literatuur gaan verzamelen
en ook zijn onderzoeksonderwerp verder verfijnen. Hoe pakt hij dat aan? Het ziet
er gemakkelijk uit: hij typt een aantal termen in het zoekveld van een zoekrobot en
er komt iets uit. Maar, is de informatie die hij heeft gevonden echt relevant voor
zijn onderwerp, is dit de meest recente informatie en ontbreekt er niets belangrijks?
Onderzoekers houden van systematisch werk; ze sluiten toeval zoveel mogelijk uit.
Daarom beschrijft het zoekplan ook wat gezocht wordt. De onderzoeker zoekt naar
de kernbegrippen, directieve woorden en afbakeningen in de beschrijving van het
onderzoek en de onderzoeksvraag.

De kernbegrippen (of concepten) worden weergegeven door de naamwoorden,
werkwoorden en gangbare woordgroepen in de onderzoeksvraag en in het hele eerste
deel van het zoekplan. Voorbeeld: in de onderzoeksvraag `Op welke wijze is het Het
Nieuwe Instituut (HNI) ingepast in de stedenbouwkundige omgeving?' zijn vier
kernbegrippen aanwezig: wijze, HNI, inpassen, stedenbouwkundige omgeving. De
onderzoeker en zijn lezers willen precies weten waar elk begrip voor staat, wat er
in het verleden in het vakgebied gespeeld heeft met betrekking tot deze begrippen
en wat het huidige debat is. De literatuur in het vakgebied zal hier een antwoord op
moeten geven. Bijlage 1 beschrijft het verschil tussen begrippen en termen, en hoe een
onderzoeker tijdens het verzamelen van informatie dat verschil kan aanwenden in
zijn voordeel.

De onderzoeker identificeert ook directieve woorden die vertellen wat hij moet
doen, bijvoorbeeld "discussiëren", "vergelijken" of "beschrijven". In bovenstaande
onderzoeksvraag is dat verwoord in de vraag in de woordgroep `op welke wijze', die
beantwoord zal worden met een beschrijving (met daarin wellicht een opsomming).
Directieve woorden zetten de onderzoeker dus op weg naar de onderzoeksmethode.
Analyses van soortgelijke studies kunnen hem daarbij helpen. Het zoekplan bevat
daarom ook onderzoeksopdrachten naar soortgelijke eerdere studies en naar
geschikte onderzoeksmethoden.

De onderzoeker speurt ten derde naar afbakeningen, d.w.z. woorden die de
reikwijdte van de opdracht aangeven, zoals "in de afgelopen tien jaar", "in Nederland".
In de vraag `Op welke wijze is het HNI ingepast in de stedenbouwkundige omgeving?' gaat
onderzoeker ervan uit dat dit voor iedereen duidelijk is, maar lezers kunnen zich de
vraag stellen of het gaat om de inpassing ten tijde van het ontwerp (het HNI is een
ontwerp van architect Jo Coenen, in gebruik genomen in 1993) of op het ogenblik
van het onderzoek (2018). Wellicht verschillen die initiële en de actuele inpassingen
omdat de omgeving is veranderd. Het zou dus duidelijker zijn voor de lezer - en
misschien ook voor de onderzoeker zelf - als er staat: `Op welke wijze is het HNI door

80
Jo Coenen ingepast in de toenmalige stedenbouwkundige omgeving?' of `Op welke wijze is het
HNI ingepast in de huidige stedenbouwkundige omgeving?' Ook afbakeningen worden in
het zoekplan opgenomen. Ze geven vaak aan waar gezocht moet worden, en werken
als een filter op de gevonden informatie (tabel 6.3.1).

   Tabel 6.3.1 - Resultaat van het zoeken naar kernbegrippen en de afbakening in de tijd
(horizontaal), en van het terminologisch onderzoek (verticaal), en hoe dit resultaat ingezet

                                  wordt in de zoekopdrachten (eigen werk).

                 Begrippen, directieve woorden en afbakeningen
                 > In de zoekopdrachten combineer je de termen uit verschillende kolommen met `AND'

Termen uit de wijze        HNI            inpassen       stedenbouwkundige    1988
onderzoeksvraag                                          omgeving             (jaartal
                                                                              wedstrijd)

Vormvarianten,   middelen  het Nieuwe     ingepast       stedenbouwku*        1993
synoniemen en    hoe       Instituut      inpassing      context              (jaartal
verwante termen            NAi (oude                     stedebouwkundige...  oplevering)
                           naam)          wisselwerking  (zonder `n')         2018-2020
> In de zoek-                                                                 (huidige)
opdrachten                 Nederlands     relatie        omgeving*
combineer je de            Architectuur-                                      (**)
termen uit één             instituut      interactie     context
kolom met `OR'
                           archite?tuur-                 stad
                           museum
                                                         Rotterdam
                           gebouw*

                           Jo Coenen

 OPMERKINGEN
 · omgeving*: het * kan voor om het even welk letterteken en om het even welk aantal lettertekens
 staan; omgeving* selecteert dus alle woorden die beginnen met omgeving: omgeving, omgevingen,
 omgevingsanalyse, omgevingsconcept,... maar niet stadsomgeving, buurtomgeving,...

 · archite?tuurmuseum: het ? staat voor één letterteken, en gelijk het welke.

 · (**) om de zoekresultaten te filteren op jaartal van publicatie moet de zoekmachine uitgelegd
 worden dat het niet om een veld in de tekst gaat, maar om een zoekopdracht in de metadata; daartoe
 moet de machine een instructie krijgen via een extra veld

Voor al deze zoekopdrachten bepaalt de onderzoeker vervolgens wat voor soort
informatie hij nodig heeft: theoretische achtergrondinformatie, state-of-the-art
onderzoeksresultaten, normen en regelgeving, actualiteit, etc.
Het bovenstaande vormt het tweede deel van het zoekplan:

     · de kernbegrippen, directieve woorden en afbakeningen
     · de vormvarianten, synoniemen en verwante termen uit de terminologische

         studie
     · de soort van informatie waarnaar gezocht wordt, en dit voor alle onderdelen

         van het onderzoek.

Deel 3 van het zoekplan: waar zoek ik?

                                                                                                                                                             81
In een zoekplan staat ook vermeld op welke plekken gezocht zal worden. Die plekken
noemt men de informatiebronnen. Een bron is een collectie van een bepaalde soort
informatie. De soort kan bepaald zijn door de vorm (krantenartikelen,
wetenschappelijke artikelen, video's, blogs, tweets, plaatjes, ... ) of door de inhoud
(bouwkundig, nieuws, wetenschap, ... ).

Een ervaren onderzoeker heeft meestal een vermoeden in welke bronnen geschikte
literatuur te vinden is voor het onderwerp waarmee hij aan de slag is gegaan. Vaak zijn
dat vaktijdschriften en boeken, die ontsloten worden via specialistische catalogi zoals
die van de universiteitsbibliotheek. En hij weet ook waar hij de gevonden informatie
kan raadplegen - vaak is dat via dezelfde weg, maar soms moeten documenten
opgevraagd worden in andere bibliotheken. (Voor het opvragen van documenten uit
andere bronnen dan de eigen universiteitsbibliotheek kan de onderzoeker beroep
doen op het Interbibliothecair Leenverkeer (IBL), aan deze dienst kunnen kosten
verbonden zijn. Zie hiervoor de website van de universiteitsbibliotheek
www.tudelft.nl/en/library/)

Startende onderzoekers hebben het lastiger om relevante bronnen te vinden.
Snowballing is dan een handige techniek, die de onderzoeker van ene nuttige
document naar andere nuttige documenten leidt. De leads hiervoor zijn niet alleen te
vinden in de literatuurlijst; ook de metadata van het document zoals de auteur, het
tijdschrift waarin het document is gepubliceerd, de uitgever en het jaartal zetten de
onderzoeker op weg naar specialistische informatiebronnen.

Om in bronnen te zoeken en ze te raadplegen, maakt de onderzoeker gebruik van
zoeksystemen of zoekingangen. Elk type bron heeft andere zoekfaciliteiten. Zaak is
die bron en zoekmethode te kiezen die leiden tot een acceptabele "vangst" (niet te veel
gemist) en "precisie" (niet te veel irrelevante resultaten).

Google is zonder twijfel de populairste zoekrobot, maar levert zelden de beste
informatie zodra de onderzoeker zijn onderwerp heeft verkend en toe is aan
verfijnen. Google is immers een zoekingang op een veelheid aan bronnen, waardoor
de vangst breed is en weinig precies. Zoals aangegeven zijn multidisciplinaire of
vakspecifieke catalogi of databases nuttiger in deze fase. Google Scholar, de catalogus
van de universiteitsbibliotheek, Web of Science en Scopus zijn de voor de hand
liggende zoekingangen op wetenschappelijke bronnen.

Om de resultaten die de zoekmachines genereren te verfijnen maakt een onderzoeker
gebruik van Booleaanse operatoren. De bekendste zijn AND, OR en NOT. Een
overzicht van de operatoren voor Google Scholar zijn te vinden op
southern.libguides.com, voor verdere instructie over het gebruik van Google Scholar
zie www.youtube.com/watch?v=FJH6MfuZs7s. Om te zoeken op metadata (naam van
de auteur, uitgever, publicatiedatum, trefwoorden, etc.) moet soms de naam van het
veld worden ingegeven (AUTHOR=, YEAR=,...) of voorziet de interface specifiek
zoekvelden waarin de zoekopdracht moet worden ingetikt opdat de zoekrobot zou
begrijpen dat dit deel van de zoekopdracht geen betrekking heeft op de inhoud van de
bronnen. Moderne zoekrobots zijn meestal in staat om zowel in alle velden tegelijk
te zoeken - wat de precisie van de resultaten niet ten goede komt - als in specifieke
velden.

82
Voorbeelden van de meest gebruikte operatoren, geïllustreerd aan de hand van
termen uit tabel 6.3.1:

     · verkleinen van de verzameling resultaten (Booleaanse operator `AND')
               voorbeeld: gebouw AND omgeving. Opmerking: de meeste zoekrobots
                  gebruiken AND als de standaardoperator wanneer een onderzoeker
                  meerdere woorden intikt; de resultaten van de opdracht gebouw AND
                  omgeving zijn gelijk aan de resultaten van de opdracht gebouw
                  omgeving.

     · vergroten van de verzameling resultaten (Booleaanse operator `OR')
               voorbeeld: inpassen OR relatie

     · weglaten van een deelverzameling resultaten (Booleaanse operator `NOT')
               voorbeeld: 1988 NOT 1993. Opmerking: de NOT operator werkt niet
                  in Google and Google Scholar, en is daar vervangen door - . Voor meer
                  operatoren van Google Scholar, zie bijlage 2.

Dit is het derde deel van het zoekplan:

     · de lijst met de bronnen

     · de zoekstrategie met zoekopdrachten voor de zoekrobots van deze bronnen.

Deel 4 van het zoekplan: uitvoeren - vondsten selecteren en archiveren, het
zoekplan aanpassen

Uit het voorgaande zou kunnen opgemaakt worden dat een onderzoeker de hele
zoekstrategie van tevoren bedenkt, zorgvuldig noteert in het zoekplan, en dat hij
daarna het plan nog slechts moet uitvoeren. Dat is een foute voorstelling. Een
zoekplan groeit en verandert naarmate het wordt uitgevoerd. Zoeken is een uitermate
dynamisch en creatief proces, met als gevaar dat het een willekeurig, niet herhaalbaar
proces wordt. Daarom noteert een onderzoeker hoe hij te werk gaat en hoe hij
informatie gevonden heeft. Hij heeft daarbij oog voor zowel het zoekproces - welke
termen ingetikt - als voor de resultaten.

Dit is voor de onderzoeker het juiste ogenblik om te starten met een logboek en een
archief, waardoor er nu drie hulpmiddelen zijn die het zoekproces ondersteunen:

     · het zoekplan, met de voorgenomen acties, waarin de zoekstrategie is
         vastgelegd, en dat bijgestuurd wordt op basis van de uitkomsten van het
         zoeken;

     · het logboek, waarin de onderzoeker chronologisch noteert welke
         zoekstrategieën hij initieert, wat de uitkomst daarvan is, en waarom hij die
         uitkomst verwerpt of relevant acht. De onderzoeker noteert dus ook welke
         zoekopdrachten geen resultaat opleveren. Verder noteert hij er alles wat hij
         nuttig acht: definities, tijdslijnen, auteursnamen, evenementen, trends,
         ingevingen voor andere zoektermen, overwegingen, kleine memo's of
         schetsen;

                                                                                                                                                             83
     · het archief, waarin de relevante vondsten worden opgeslagen; de korte
         definities of figuren worden in het logboek genoteerd, maar relevante
         artikelen vinden een plek in een (digitale) map. Essentieel is die map met zorg
         te structuren door (enkele) deelmappen te maken en de documenten op een
         coherente wijze te benoemen. Hierdoor kunnen deze documenten in de
         volgende stappen van het literatuuronderzoek eenvoudig teruggevonden
         worden (figuur 6.3.2).

Figuur 6.3.2 - Voorbeeld van een map waarin de vondsten op een coherente manier zijn benoemd door middel van de
auteur-datum methode. Onderzoeker gaf hieraan de voorkeur omdat de auteursnaam, het jaar van publicatie en de
titel gangbare en betrouwbare coderingen zijn (eigen ill.)

Sommige onderzoekers verkiezen digitale hulpmiddelen om aantekeningen te maken
zoals Evernote, Onenote, Google Keep, Apple Note of Notion. Er zijn ook meer
geavanceerde (en meestal betalende) applicaties die het mogelijk maken om bi-
directionele links te leggen tussen aantekeningen, zoals Roam Research en Obsidian.
STAPPEN 2 EN 3 - ANALYSEREN EN STRUCTUREREN
In de eerste stap van de literatuurstudie, die hierboven uitvoerig is beschreven, wordt
bruikbare literatuur gelokaliseerd en geselecteerd. Dat is een noodzakelijke
voorwaarde voor een literatuurstudie (J. Shaw, 1995), maar geen voldoende
voorwaarde. Een opsomming van gevonden literatuur volstaat niet voor een
onderzoek; ze moet worden verwerkt tot informatie die als basis kan dienen voor
nieuw onderzoek (Bem, 1995). Dat is wat gebeurt in de tweede en de derde stap van
de literatuurstudie. In de tweede stap wordt de literatuur diepgaand geanalyseerd; in
de derde stap wordt ze gestructureerd tot een gepast geheel. Het onderscheid tussen
beide stappen is niet altijd precies te maken. Daarom worden beide stappen hier
samen besproken. Toch is het belangrijk beide stappen te onderscheiden, omdat ze
een geheel andere attitude ten opzichte van het materiaal vereisen.
Proces in zes stappen
Levy en Ellis (2006, p. 192) interpreteren deze stappen in een sequentieel proces
waarbij de onderzoeker de ruwe gegevens van talrijke literatuurbronnen omzet in
een coherente studie die relevant is voor zijn onderzoek. Daarbij is het onderliggende

84
niveau steeds de basis voor het volgende niveau en neemt de moeilijkheidsgraad van
de activiteiten toe met de oplopende niveaus (Levy & Ellis, 2006, p. 192). De zes
stappen van Levy en Ellis (2006, p. 192) zijn:

    1. herkennen, identificeren, oplijsten van de literatuur - deze activiteiten vonden
         al een keer plaats bij het selecteren van de literatuur in de eerste stap van de
         literatuurstudie; ze worden nu met veel meer precisie overgedaan;

    2. begrijpen, samenvatten, interpreteren, contrasteren van de literatuur

    3. in een andere context gebruiken (bv. het eigen onderzoek), aan elkaar
         relateren

    4. vergelijken, uit elkaar halen, ondervragen

    5. componeren, combineren, integreren, herschikken

    6. beoordelen, discrimineren, concluderen.

Bij de niveaus 1 en 2 overheersen de analytische en divergerende denkwijzen; ze
behoren bij de tweede stap van de literatuurstudie. Bij de niveaus 5 en 6 domineren
de synthetiserende en convergerende denkwijzen; deze behoren onmiskenbaar bij de
derde stap, waarin de literatuur gestructureerd wordt. Bij de niveaus 3 en 4 grijpen
analyse en synthese in elkaar en is er geen dominante denkwijze. De activiteiten van
deze niveaus komen aan bod in zowel de tweede als derde stap van de literatuurstudie.

Verwerking van de literatuur

Waarop de onderzoeker zal letten in deze stappen hangt af van het doel van de
literatuurstudie. Vaak zal de literatuurstudie meerdere redenen tegelijk dienen. In de
inleiding is al aangegeven dat er minstens vier redenen zijn om een literatuurstudie
op te zetten:

     · beschrijven van het wetenschappelijke discours met betrekking tot het
         onderzoeksonderwerp en onderbouwen van de relevantie van het onderzoek.
         Het doel van de literatuurstudie is hier dat de onderzoeker zich breed en
         diepgaand inleest in de publicaties over het onderzoeksonderwerp (`er was
         eens...'). Dit is een essentieel onderdeel van academisch onderzoek (Webster &
         Watson, 2002, pp. pp. 48-49). Een onderzoeker moet achterhalen wat er al
         bekend is over het onderwerp vooraleer een onderzoek te starten (Hart, 1998).
         Sommige disciplines, zoals de ingenieurswetenschappen, lijden onder een
         gebrek aan goede literatuuroverzichten en dat belemmert de theoretische en
         conceptuele vooruitgang (Shaw, 1995). De literatuurstudie toont ook de
         inhoudelijke en methodologische tekorten in het vakgebied (`maar...'). De
         onderzoeker toont zo de relevantie van het onderzochte probleem aan
         (Barnes, 2005 in Levy & Ellis, 2006);

     · vaststellen en concretiseren van de onderzoeksmethode, die volgt na het
         literatuuronderzoek. Dit omvat het eenduidig vastleggen van de
         kernbegrippen voor het vervolgonderzoek, het relateren van deze begrippen
         aan elkaar door middel van een theoretisch kader, het vastleggen van de
         onderzoeksmethode(n), etc. De literatuurstudie is daarbij niet alleen een bron

                                                                                                                                                             85
         van informatie voor het selecteren van de methode, maar legitimeert ook de
         door onderzoeker voorgestelde methode. Dit doel van een literatuurstudie is
         vooral aanwezig bij een empirisch onderzoek;

     · beantwoorden van onderzoeksvragen; de literatuur fungeert hier als
         onderzoeksgegeven; tenzij het doel van het onderzoek een literatuuroverzicht
         is (zie bijvoorbeeld Jylha, Remøy, & Arkesteijn, 2019), komt deze reden in de
         bouwkunde niet zo vaak voor, met uitzondering van o.m. de
         architectuurgeschiedenis, architectuurtheorie en
         bouwmanagementwetenschappen;

     · onderzoeksresultaten situeren, terugblikken op de onderzoeksmethode; deze
         reden is vergelijkbaar met de eerste en tweede reden.

Technieken en tips

Elke onderzoeker heeft een eigen aanpak en eigen voorkeuren om literatuur te
verwerken. De technieken zullen ook verschillen afhankelijk van de hoeveelheid
materiaal die verwerkt moet worden (10 artikelen versus 200 artikelen), de aard van
het materiaal (artikelen versus webpagina's of boeken), de beschikbare tijd (enkele
uren versus enkele maanden), het onderwerp (bouwtechniek versus
ontwerpwetenschappen), etc. Hierna geven we enkele tips, eerst voor de analytische
denkwijze die de tweede stap domineert en daarna voor de synthetiserende denkwijze
die vooral in de derde stap voorkomt.Technieken voor de analytisch-divergerende
stappen van het verwerkingsproces:

     · ordenen van de informatie per topic, bijvoorbeeld in een tabel of in een
         tekstdocument, waar ruimte is om aantekeningen te maken, en daarbij
         verschillende analysecategorieën uitproberen (chronologie, locatie, onderwerp
         dat centraal staat, auteur, instelling, stroming, uitkomst, vooronderstellingen,
         methode, betrouwbaarheid, autoriteit, invloed, kritiek,...)

     · eerst diagonaal lezen van de informatie, daarna grondig lezen, en daarbij
         onderstrepen en/of markeren

     · aantekeningen maken (en die later ordenen) in een logboek, of in de marge
         van de teksten die je leest, en daarbij zowel woorden als schema's gebruiken

     · begrippenlijsten maken, definities toevoegen en zelf ontwikkelen; daarbij oog
         hebben voor de spraakverwarring die in het domein bestaat
         door stellingnames van de auteurs scherp te stellen

     · tijdslijnen tekenen, met voornaamste auteurs, begrippen en inzichten

     · relaties tussen schrijvers uitzoeken, en hoe ze naar elkaar verwijzen

     · beschrijven en in een schema uittekenen hoe de teksten zich verhouden tot
         het onderzoeksonderwerp, op welke deelaspecten van het
         onderzoeksonderwerp ze zich richten.

Bij het structureren van de literatuur, wanneer men naar de gewenste output toewerkt
en wanneer synthese en convergentie de dominerende redeneerwijzen zijn, kan de
onderzoeker gebruik maken van onder meer de volgende technieken:

86
     · eigen aantekeningen met elkaar in verband brengen, en daarbij altijd het
         einddoel van de literatuurstudie voor ogen houden - er moet een
         argumentatie opgebouwd worden voor (delen van) het eigen onderzoek, naar
         inhoud en methode

     · verschillende argumentatie- en verhaallijnen uitproberen waarin de literatuur
         gemonteerd kan worden en die het beste bij het doel van de literatuurstudie
         passen: in de tijd, per topic, per school, per concept dat centraal staat in het
         onderzoek, etc.; proefschrijven van (delen van) deze verhaallijnen

Figuur 6.3.3 - Argumentatie met het piramideprincipe van Minto (getekend J.van Tol, bron: Cornelis 1998, gebruik met
toestemming).

     · argumentatie- en verhaallijnen vervolledigen en verfijnen: posities van de
         auteurs ten opzichte van elkaar afronden, literatuur weglaten of toevoegen;
         daarbij wetenschappelijke striktheid hanteren: het verhaal moet compleet en
         verdedigbaar zijn maar niet gemanipuleerd; de argumentatie- of verhaallijn is
         het hoofdbestanddeel van het schrijfplan dat in de volgende stap van het
         literatuuronderzoek (de rapportage) zal worden gebruikt

     · woord- en tegenwoord aan bod laten komen, alsof de auteurs in een
         vergadering samen zijn; de literatuurstudie kan dan beschouwd worden als
         een geannoteerd verslag van die ontmoeting;

     · bij herhaling streven naar helderheid en samenhang, in redenering en
         formulering;

     · naar het einde toe, in de zesde processtap van Levy en Ellis (2006), de eigen
         stem inbrengen; daarbij de toon bewaken; in wetenschappelijke teksten is de
         kritische stem meestal gedempt en is er nauwelijks een `ik' aanwezig; dit is dus
         een groot verschil met ontwerpen; een onderbouwde, kritische bespreking
         van de literatuur is revelerend maar niet negatief; het taalgebruik is respectvol
         naar de voorgangers toe.

                                                                                                                                                             87
STAP 4 - RAPPORTEREN

Rapporteren is de vierde en laatste stap van de literatuurstudie. Deze stap is tot
in detail voorbereid bij het verzamelen, het analyseren en het structureren van de
informatie. De onderzoeker staat aan het begin van de vierde stap dus niet met lege
handen. Op zijn tafel liggen:

     · uit de 1e stap: het zoekplan, met daarin de aanleiding en onderzoeksvragen,
         het logboek van het zoekproces, de zoekresultaten

     · uit de 2e stap: de doorgenomen literatuur, de eigen aantekeningen en
         samenvattingen

     · uit de 3e stap: de lijst met topics, de verhaallijn per topic, algemene structuur
         en redeneerlijn, en dit alles uitgewerkt door middel van schema's,
         aantekeningen, bijbehorende citaten, terminologie, definities, etc.

De vierde stap richt zich op het overbrengen van al deze informatie aan de lezer. De
volgende onderwerpen komen hierna aan bod: het schrijfplan en de ethische aspecten.

Schrijfplan

Een schrijfplan bevat de hoofdlijnen van het verhaal: de onderdelen, de
argumentatielijnen en de relaties tussen de onderdelen. Met een schrijfplan weet de
schrijver waar het verhaal naartoe gaat. Het schrijfplan wordt gemaakt met behulp
van een prikbord, schema's of een document op de computer. Het doel is een
overzichtelijk geheel van de tekst te maken, een productieplan.A an het einde van de
derde stap van de literatuurstudie, wanneer de informatie is verzameld, geanalyseerd
en gestructureerd, is in principe dus ook het schrijfplan klaar. De inhoud van het
schrijfplan bestaat uit:

     · informatie uit het zoekplan
               de aanleiding en opzet van het onderzoek
               invalshoek, afbakening in tijd, ruimte en omstandigheden
               onderzoeksvraag, eventuele deelvragen

     · informatie uit de literatuurstudie (inhoud en onderzoeksmethode)
               verslag van het zoekproces, indien relevant, bijvoorbeeld omdat het
                  afwijkt van het gangbare in het vakgebied
               argumentatie- en verhaallijn van het inhoudelijk deel van de
                  literatuurstudie; voor een empirisch onderzoek kan dat gestructureerd
                  worden zoals gesuggereerd door Creswell (2014, p. 47), wat hierboven
                  is uiteengezet
               argumentatielijn voor onderzoeksmethode, met inbegrip van het
                  theoretisch kader; in geval van een empirisch onderzoek wordt dit
                  besloten met de gedetailleerde beschrijving van de aanpak van het
                  onderzoek.

88
De onderzoeker zal hieraan nog concrete aanwijzingen toevoegen, zoals de lengte van
de verschillende onderdelen en een tijdsplanning. In hoofdstuk 7.1 lees je meer over
het schrijfproces en over het gebruik van bronnen.

Ethische aspecten

Informatievaardigheden, het zoeken, vinden, gebruiken en verwijzen naar informatie
vereisen het respecteren van enkele belangrijke ethische gedragsregels. Onderzoekers
moeten zich deze regels eigen maken, zodat ze die kunnen toepassen in alle stappen
van de literatuurstudie. Zo voorkomen ze niet alleen kritiek op hun werk, maar tonen
ze ook respect voor het werk van andere onderzoekers en voor hun lezers. Hart (1998,
p. 181) geeft een overzicht van de belangrijkste schendingen van de gedragsregels in
een literatuurstudie:

     · vervalsing: een verkeerde voorstelling van het werk van anderen geven
     · fabricage: speculaties of algemene beweringen van anderen presenteren als

         feiten
     · slordigheid: geen correcte citaten geven
     · nepotisme (vriendjespolitiek): verwijzen naar het werk van auteurs dat zich

         niet direct richt op het punt waarvoor de verwijzing gebruikt wordt
     · plagiaat: bewust andermans werk gebruiken en voorstellen als eigen werk.

Voor studenten kan de schending van deze gedragsregels in ingeleverde werkstukken
leiden tot sancties. Onderzoekers die deze regels overtreden kunnen problemen
verwachten wanneer auteurs of lezers klacht indienen. De reden is dat deze
gedragsregels een hoog aanzien hebben in de wetenschap en de maatschappij, en
juridisch afdwingbaar zijn. Met een goede informatievaardigheid en
rapportagetechniek, waarbij precies wordt geredeneerd en geformuleerd, en kritisch
en overvloedig gebruik wordt gemaakt van literatuurverwijzingen, kunnen deze
gedragsregels zonder moeite gerespecteerd worden.

TEN SLOTTE

In deze bijdrage is betoogd dat in vier duidelijke stappen een onderzoeker een vaag
idee kan brengen naar een uitgeschreven literatuurstudie. Daarbij hebben we laten
zien dat onderzoek doen enerzijds systematiek en discipline vergt, maar zeker ook
creativiteit en techniek. De informatievaardigheden die daarbij aan de orde zijn -
informatie zoeken, analyseren, structureren en rapporteren - zijn trouwens niet
alleen van nut voor wetenschappelijke onderzoekers, maar ook voor consultants,
managers en ontwerpers. Maar vooral is informatievaardigheid een noodzaak voor al
wie kritisch en op een academische niveau wil handelen in de samenleving.

                                                                                                                                                             89
BIJLAGE 1: BEGRIPPEN EN TERMEN - HET TERMINOLOGISCH
ONDERZOEK

Begrippen en termen mogen niet met elkaar verward worden, en een onderzoeker
zal van het onderscheid tussen beide gebruik maken om meer en betere literatuur te
vinden. Daarom omvat een onderzoek altijd een klein terminologisch onderzoek, als
is dat zelden geëxpliciteerd in de rapportage.

Met term wordt de lexicale vorm (de benaming) bedoeld, het begrip of concept is de
betekenis die achter de term schuilgaat (Buysschaert & Defrancq, 2008, p. 50). De
terminologie is het geheel van benamingen die binnen een vakgebied worden gegeven
aan de voor het vakgebied relevante begrippen of concepten.

"Termen kunnen naar de vorm samenvallen met woorden of uitdrukkingen in de
gewone omgangstaal maar binnen het vakgebied hebben zij een specifieke betekenis
die niet altijd overeenkomt met de betekenis in de omgangstaal. Zo schrijft de krant
algauw dat een gewonde in shock(toestand) werd afgevoerd. Daarbij denkt de
gemiddelde taalgebruiker aan een toestand van emotionele verwarring. Voor de
medicus is shock echter een welomschreven syndroom met een aantal ondersoorten
(zie van Everdingen et al. 2006:1035)" (Buysschaert & Defrancq, 2008, p. 50).

"Termen kunnen bestaan uit één of meer woorden. Voor een onderzoeker van het
duurzaamheidsbeleid van de Europese Unie is Commission for Sustainable Development
niet een reeks van vier woorden maar één term, want de woordgroep beschrijft
één specifiek, definieerbaar en welomschreven begrip (of concept) dat binnen het
vakgebied operationeel is" (Buysschaert & Defrancq, 2008, p. 50).

Onderzoekers gaan uit van begrippen (concepten). Onderzoek is gericht op het
identificeren en verbinden van begrippen. Termen zijn de verschijningsvorm van
die begrippen. Ze zijn de communicatiekanalen tussen de onderzoeker en de lezers.
Maar, in vele vakgebieden is niet precies afgesproken welke termen gebruikt worden
voor welke begrippen. En dan ontstaat al snel verwarring omdat verschillende termen
worden gebruikt voor dezelfde begrippen (synoniemen) of dezelfde termen voor
verschillende begrippen. Met het eerste kan een onderzoeker zijn voordeel doen. Hij
kan actief op zoek gaan naar synoniemen en die inzetten in zoekopdrachten, zodat
zijn zoekopdrachten een breder bereik hebben. Bij het wetenschappelijk schrijven
worden geen synoniemen gebruikt in tegenstelling tot vele andere geschreven
teksten, en wijst de onderzoeker één term toe aan één begrip en gebruikt die term
in het hele rapport om verwarring te voorkomen. Voor het tweede, het gebruik van
dezelfde termen voor verschillende begrippen, moet een onderzoeker heel alert zijn
wanneer hij literatuur opspoort en analyseert. Het is mogelijk dat de zoekresultaten
over andere dingen gaan en dat bepaalde literatuur niet met elkaar in verband kan
worden gebracht, alhoewel er dezelfde termen in voorkomen.

Om een vakterm oordeelkundig te gebruiken, in een zoekplan of in een rapport, is
dus een klein terminologisch onderzoek nodig. Dat bestaat volgens Buysschaert en
Defrancq (2008, p. 54) uit:

     · een degelijke definitie van een term - dit is niet alleen een beschrijving van het

90
         begrip dat door de term wordt afgedekt, maar tegelijk ook een middel om het
         begrip een unieke plaats te geven binnen een begrippensysteem; een ideale
         definitie bepaalt daarom ook de verbanden die een begrip onderhoudt met
         andere begrippen (Wuster, 1968; Hebenstreit, 2007)
     · informatie over het begrip (concept) dat aan de term beantwoordt
     · vormvarianten, synoniemen en verwante termen (bijvoorbeeld: architectuur,
         architektuur, bouwkunde, bouwkunst, stedenbouw)
     · equivalent(en) in een andere taal, eveneens met hun vormvarianten,
         synoniemen en verwante termen.

Voor sommige vakgebieden bestaan glossaria (eentalige of meertalige) waarin
definities van termen terug te vinden zijn. Hun kwaliteit varieert. Buysschaert en
Defrancq (2008, p. 55): "Wie zijn verbeelding wat gebruikt, kan merkwaardig goede
resultaten vinden door volgende zoekstrings in een zoekmachine als Google in te
voeren (waarbij X de gezochte term is; gebruik dubbele aanhalingstekens):

     · "definieert X"
     · "X wordt gedefinieerd"
     · "definitie van X"
     · "wat is X",

uiteraard altijd aan te passen volgens de taal van de term. De combinatie "definieert
kenniseconomie" levert een tekst op die begint met `De Wereldbank definieert
kenniseconomie als .. .', gevolgd door alternatieve definities van de OESO, het
Ruimtelijk Planbureau en nog enkele instanties. Zelfs "X is" levert verbazend vaak
goede definities op. Voor Engelse definities blijkt de combinatie "X i.e." overigens
één van de beste detectoren. Het spreekt voor zich dat deze laatste categorie
zoekopdrachten niet uniek is voor Google. Gelijk welke zoekmachine is hiervoor in
principe geschikt. Verder kan niet genoeg worden benadrukt dat van de zo gevonden
definities de bron moet worden nagegaan: een definitie aangeleverd door een
belangrijke internationale organisatie moet meestal meer krediet krijgen dan een
omschrijving die verzonnen wordt op een persoonlijke blog van een leek"
(Buysschaert & Defrancq, 2008, p. 55).

LIJST MET GECITEERDE LITERATUUR

Belcher, W. L. (2009). Writing your journal article in 12 weeks. A guide to academic
publishing success. Thousand Oaks: Sage Publications.Benders, L. (2020).

Werkwoordstijden per scriptieonderdeel. Retrieved 17-08-2020 from www.scribbr.nl

Bolker, J. (1998). Writing your dissertation in fifteen minutes a day. A guide to starting,
revising, and finishing your doctoral thesis. New York: Holt.

                                                                                                                                                             91
Brand-Gruwel, S., & Wopereis, I. (2011). Het doen van literatuuronderzoek. Workshop
miniconferentie `Kritisch denken in de wetenschap'. celstec.org

Buysschaert, J., & Defrancq, B. (2008). Terminologie op het web: `Google unearth(ed)'.
In G. Rawoens (Ed.), Taal aan den lijve: het gebruik van corpora in taalkundig onderzoek en
taalonderwijs (pp. 49-68). Gent: Academia Press.

Cornelis, L. (1998). Structureren volgens het piramideprincipe, Tekst[blad] 4 nr. 3, p.
14-22.

Creswell, J. W. (2014). Research design: qualitative, quantitative, and mixed methods
approaches (4th ed.). Thousand Oaks, CA: Sage Publications.

de Jong, J. C. J. (2011). Handboek academisch schrijven. In stappen naar een essay, paper of
scriptie. Bussum: Coutinho.

Faculteit Psychologische en Pedagogische Wetenschappen. (2020). Academisch
schrijven. Een beknopte handleiding voor studenten aan de faculteit PPW. Retrieved
25-08-2020 from https://ppw.kuleuven.be

Frost, A. (2020). Scientific writing: tone. Retrieved 25-08-2020 from
https://prezi.com/mcavvroaqnx4/scientific-writing-tone/

Graff, G., & Birkenstein, C. (2010). They say / I say: the moves that matter in academic
writing (2nd ed.). New York: Norton.

Hart, C. (1998). Doing a literature review: releasing the social science research imagination.
London, UK: Sage Publications.

Hebenstreit, G. (2007). Defining patterns in translation studies: revisiting two classics
of german translationswissenschaft. Target: International Journal of Translation Studies
(Holanda).

Juiste Taal. (2020). Wat is redigeren? Retrieved 12-07-2020 from https://juistetaal.nl/
wat-is-redigeren/

Jylhä, T., Remøy, H., & Arkesteijn, M. (2019). Identification of changed paradigms in
CRE research - a systematic literature review 2005-2015. Journal of Corporate Real
Estate, 21(1), 2-18. doi:10.1108/JCRE-07-2017-0020

Koekoek, W. (2020). Hoe parafraseer je? Retrieved 17-08-2020 from
https://www.scribbr.nl/bronvermelding/hoe-parafraseer-je/

Kuhn, T. S. (1962). The structure of scientific revolutions. Chicago: University of Chicago
Press.

Levy, Y., & Ellis, T. J. (2006). A systems approach to conduct an effective literature
review in support of information systems research. Informing Science, 9, 181-211.

92
Louter, A. (2020a). In drie stappen een goede introductie schrijven. Retrieved
17-08-2020 from https://louterpromoveren.nl

Louter, A. (2020b). Wrinting: first you make a mess. retrieved from
https://louterpromoveren.nl

Minto, B. (2008). The pyramid principle: logic in writing and thinking. Harlow, England:
Financial Times Prentice Hall.

Omi, S. (2020). Zettelkasten note-taking method: simply explained. Retrieved
17-08-2020 from www.youtube.com

Oost, H. (2011). Een onderzoek rapporteren. Amersfoort: ThiemeMeulehoff.

Peterman, A. (2020). Toon in literatuur analyseren. Retrieved 17-08-2020 from
https://nl.wikihow.com

Peyton Jones, S. (2016). How to write a great research paper? Retrieved 22-07-2020
from https://www.youtube.com

Shaw, D. (1995). Bibliographic database searching by graduate students in language
and literature: search strategies, system interfaces, and relevance judgments. Library
& Information Science Research, 17(4), 327-345.

Shaw, J. (1995). A Schema approach to the formal literature review in engineering
theses. System, 23(3), 325-335.

Swales, J. (1990). Genre analysis. Cambridge: Cambridge University Press.

Taalwinkel. (2020). Een wetenschappelijke schrijfstijl. Retrieved 14-08-2020 from
https://www.taalwinkel.nl

Toulmin, S. E. (1958). The uses of argument. Cambridge, UK: Cambridge University
Press.

Van Dale. (2009). Elektronische grote woordenboeken (Versie 5.0 ed.). Utrecht, Antwerpen:
Van Dale Uitgevers.

Van der Gucht, F. (2015). `Ledegancks dichterlijke kwaliteit is niet van
die aard om te eren met een standbeeld'. Stilistische uitschuivers in studentenpapers.
Retrieved from Gent: https://www.taalonthaal.ugent.be

van Wee, G. P., & Banister, D. (2015). How to write a literature review paper? Transport
Reviews, 36(2), 278-288. doi:10.1080/01441647.2015.1065456

Vivesweb. (2020). Signaalwoorden. Retrieved 17-08-2020 from https://vivesweb.be/
taalvaardigheid

Vleeshouwers, L. (2020). Ik, jij en wij in je scriptie. Retrieved 17-08-2020 from
https://www.scribbr.nl/academische-stijlregels

                                                                                                                                                             93
Webster, J., & Watson, R. T. (2002). Analyzing the past to prepare for the future:
writing a literature review. MIS Quarterly, 26(2), 13-23.

Wikipedia. (2020). Stijl  (taalkunde).  Retrieved  17-08-2020  from
https://nl.wikipedia.org

Wuster, E. (1968). The machine tool. An interlingual dictionary of basic concepts. English
French master volume. Dictionnaire multilingue de la machine-outil. Volume de base anglais
francais. London: Technical Press.

Zinsser, W. K. (2006). On writing well. The classic guide to writing nonfiction. New York:
HarperCollins.

Noten

    1. Deze referentie bevat geen paginanummer, omdat er verwezen wordt naar de inhoud van het
         hele werk. Deze gedachte is de essentie van dit boek. Het is dus niet nodig (en niet zinvol) om
         naar een bepaalde pagina in het boek te verwijzen.

94
HOOFDSTUK 6.4: THE LOGIC OF THE RESEARCH ARTICLE: A
CRITICAL GUIDE ON READING SCIENCE MORE EFFECTIVELY

PAUL W CHAN

ABSTRACT

Reading scientific papers is an integral part of any university degree programme. Yet,
academic writing is a specific communication genre that can be quite daunting for the
uninitiated student and novice researcher. The purpose of this chapter is to explain
the typical logic of the scientific article. Notwithstanding a variety of disciplinary
conventions, there are specific moves that characterise the different parts of a paper.
These moves include making an argument for the research question (what and why),
describing the research methods (how), reporting on the research findings (what), and
developing the argument for future research and practice (so what). By elaborating
on the different moves, this chapter provides a model for the process of reading
scientific papers and to situate a scientific article in the broader context of scientific
conversations and debates. In so doing, students should be able to read science more
effectively.

KEYWORDS

process reading, rhetorical moves, scientific conversations.

INTRODUCTION

How can we design spaces that promote better learning outcomes in schools? What
spatial configurations work best for patients with dementia? What colour schemes
are most effective in boosting workplace productivity? How can we design indoor
environments that contribute to infection control? How can public spaces be
designed to enhance social cohesion? What contributions can architecture make to
create and preserve cultural heritage value?

The craft of architecture has long been recognised as a creative art form. Architects
engage with the local context and the needs and problems of the client or community
to produce designs that delight. Often, such engagements are subjective, building on
the intuitive and tacit knowledge that is built up through experience over time. Yet,
over the past few decades, there has been a growing movement for architecture to

                                                                                                                                                             95
engage more with scientific research. Wallén (1986), for example, wrote about the
scientification of architecture. He explained how turning the production of the built
environment from a craft form to a more industrialised, systems-building process
has led to increasing technification where systems planning and scientific rationality
became more prominent in architecture. Schrijver (2014) also observed how
scientific research not only supports architects in finding answers to broader societal
questions (some examples raised above), but also provides the means to capture and
articulate the tacit dimensions of the craft of architectural design. In so doing,
architectural knowledge can benefit from both "the state of the art and current
scientific insights, yet also founded on longstanding historical and cultural
particularities" (Schrijver, 2014: 81).

In the era of the digital revolution where data is the central resource that can support
and augment the design of the built environment, it would appear that understanding
science and its relationship to architectural design is ever more vital. However,
science does not simply occupy the realm of objective facts. As Latour and Woolgar
(1986) argued, there is a social life in the scientific laboratory. By observing,
anthropologically, the daily lives of working scientists they found that, far from being
the guardians of objective facts, scientific work is also a result of subjective struggles:

   "that a body of practices widely regarded by outsiders as well organised, logical, and
   coherent [is] in fact consists of a disordered array of observations with which scientists
   struggle to produce order. [...] scientists and observers are routinely confronted by a
   seething mass of alternative interpretations. Despite participants' well-ordered
   reconstructions and rationalisations, actual practice entails the confrontation and
   negotiation of utter confusion" (Latour and Woolgar, 1986: 36)

A clear example of this `negotiation of utter confusion' can be found in the scientific
response to the Covid-19 crisis in 2020. The production of scientific knowledge is an
evolving process. At the time of writing this chapter, Google Scholar registered nearly
1,3 million research outputs on Covid-19, representing a significant part of the huge
scientific effort to understand and deal with the new coronavirus. Far from being
the stable ground of objective scientific facts, scientists spend a lot of time arguing
with other scientists. Theories, assumptions, data sources, approaches to analysing
and coding the data, and conclusions are all debated and questioned, resulting in some
scientific knowledge being refuted while others are regarded as credible.

It is this shaky ground of scientific work that forms the basis of this chapter, which
seeks to offer a critical guide for reading (and hopefully understanding) scientific
articles more effectively. In what follows, the typical logic of the research article
will be explained through rhetorical moves that are found across the different parts
of the article. It is through these rhetorical moves that researchers situate their
studies in the wider context of scientific work in their chosen domain or topic area.
Such contextualisation represents the process of scientific researchers engaging in
conversation with other scientists. This conversational process signify the space
in which scientific researchers negotiate what ways of thinking, assumptions and
approaches are acceptable or not. (See chapter 2 as well.)

96
SPOTTING THE RHETORICAL MOVES IN THE RESEARCH ARTICLE

For many undergraduate students, reading scientific articles can seem like an uphill
struggle as they try to make sense of the dense text often associated with academic
writing. For a novice, reading an article that is usually between 5.000 to 8.000 words
in length (and at times, even stretching to 12.000 words) for the first time can be
very daunting and time-consuming. Many are likely to take copious amounts of notes
as they try to read and understand what is being conveyed in the article, and it is
likely that these notes add to more confusion than clarity. For the expedient reader,
there is the tendency to gloss over the details in the article and jump straight to the
conclusions. After all, for many students, it is not until they embark on the research
thesis project that they start to take scientific articles more seriously. For many, up to
this point, the purpose of reading articles is very likely to find the answers to questions
set by their tutors in the assignments.

In this section, a typical model of the research article will be explained with a view to
persuade you that `jumping to conclusions' is not a very wise approach. It is important
to understand the functions of the different parts of the article so that you can better
appreciate how the article you are reading is connected to a wider conversation or
debate about a particular topic area. In this section, we will go through what each of
the different parts of the article does so that you not only understand what you are
reading but also why you are reading this seemingly dense text. The typical model of
the research article is shown in figure 6.4.1.

Preamble: The research article often begins with some preliminary information
identified in three blocks of text that appears before the main body of the article.
This includes the title of the paper, the authors and their affiliations, and the abstract
and keywords. The title should convey succinctly important information about the
content, intent (purpose) and scope of the paper. A good title should maximise the use
of keywords since this is usually the text that many readers first come across when
searching for relevant articles to read. The author(s) line is also an important piece of
information. For a scientific research article to be accepted for publication after peer-
review, this means that the author(s) of the article has credibility. For a reader who
knows the field of study, information about the authors can provide an indication of
the kind of argument that is likely to be found in the paper. The abstract is then a
short summary that typically highlights the aim, method and key finding of the study.

Main body: As shown in Figure 6.4.1, the logic of the main body of the research
article follows the shape of an hourglass. In general, there are three main parts in the
article. The first part relates to the top-half of the hourglass (or the front-end) and
this usually contains the introduction and review of previous studies. In the middle,
the focus is on the study that the authors have done and are reporting. This middle-
part usually contains the method and findings. In the third part, i.e. the bottom-half of
the hourglass (or the back-end), the paper closes with the discussion and conclusions
aimed at exploring the broader implications of the research. Thus, the research article
usually starts more broadly in general terms before moving to a more narrow focus
- that is, the specific focus of the study being reported in the paper. The paper then
moves from the specific findings of the study to more general implications in the

                                                                                                                                                             97
back-end of the article. Therefore, if you wish to find out what the paper is about,
jumping to the conclusions will mean that you miss all the details about the study
reported in the paper.

Figure 6.4.1. Typical model of a scientific research article (own illustration).

We will now examine each rhetorical move in turn, using an example article entitled
`Trade-offs in the value capture of architectural firms: the significance of professional
value' by Bos-de Vos, Wamelink and Volker (2016) to illustrate each move. The
example article can be found on doi.org/10.1080/01446193.2016.1177192.
RHETORICAL MOVES IN THE FRONT-END

    1. Setting the hook (what): It is important for authors of research articles to hook
         the readers' interest early on in the paper. In part, this is because we are living
         in an information-rich but time-poor era, and readers need to figure very
         quickly whether to invest time in reading further. Therefore, it is typical to
         find a general problem statement early on in the paper signified by words such
         as `recently' (to indicate the contemporaneous nature of the problem) or `In
         the Netherlands' (to indicate a spatial marker to show the specific
         geographical character of the problem). It is also quite common to find
         authors begin by saying that this problem is of growing concern, or that there
         is growing interest in this particular topic area. This move is to create

98
    urgency and relevance of the general topic area. For example, Bos-de Vos et
    al. (2016) began their paper with: "The economic recession and the substantial
    market changes in the last few years have forced organizations to reassess the
    ways in which they create and capture value" (p. 21). They then went on to
    add that "Fuelled by the ongoing changes, both professionalism and the way
    that professionals are perceived are evolving (Hughes and Hughes, 2013). The
    architecture profession has even become subjected to potential erosion
    (Cohen et al., 2005)" (ibid.). Through these statements, the reader can quickly
    see that the topic focus is on the (architecture) profession and the value it
    brings. Furthermore, the authors indicate urgency by pointing to the changes
    `in the last few years', adding further credibility by citing recent authoritative
    references like Hughes and Hughes (2013).

2. Justifying the research (why): Once the topic focus has been established,
    authors commonly explain why it is important to pursue research in this area.
    This reasoning is known as the research rationale. This rationale further
    persuades the reader that the paper has strong relevance, theoretically and/or
    practically and/or in terms of policy. In Bos-de Vos et al. (2016), this
    justification relates to the `substantial market changes' in recent times, which
    `have forced organizations to reassess' how they create value.

3. Reviewing previous research (what and why): Now that the topic focus and the
    reason for this focus have been established, a significant part of the research
    article is the review of previous research. This is a very important part of the
    article. Academic researchers are always motivated by making significantly
    original discoveries. Therefore, in order to convince the reader that what they
    have found is really novel, authors must persuade the readers that they are
    knowledgeable about what has already been done and known about a
    particular topic area. Therefore, this is the part of the article where citations
    of references are critical. A review is also not just a summary of everything
    that has been published on a particular topic. Take the example of Covid-19,
    it is clearly impossible for anyone to read all 1,3 million outputs on Google
    Scholar. Therefore, it is important that the authors are selective about what
    they include and exclude from the review, so that they cite the most important
    sources that is sufficiently adequate to convince the reader that they have
    engaged with the key writings.

4. Articulating the gap (what and why): To reiterate, the review is not just a
    summary. It is an argument so that the authors can convince the reader that
    what they are doing in this study has not been done (adequately) before by
    other researchers. This is the so-called knowledge gap. Typically, this gap is
    signified by the clue-word `However'. Put another way, by using the word
    `However', the authors can indicate the start of a counter-point to the points
    made by previous researchers. Using words like `However' strategically can
    really help the authors emphasise what is lacking in previous studies.
    Nevertheless, this is not the only way to indicate the gap. In Bos-de Vos et al.
    (2016), for instance, they indicated the gap by pointing out that our current
    understanding can still be improved: "To better understand why architectural
    firms experience difficulties making profit, more information is needed about
    how these firms actually capture value for organizational purposes" (p. 22).

                                                                                                                                                       99
         Here, the call for a `better' understanding indicates the gap they are trying to
         fulfil in their article. Since Bos-de Vos et al. (2016) were interested in better
         understanding value capture, they then cited a reference to say that other
         researchers have considered use value and exchange value. They then added:
         "we propose a third dimension of value, namely professional value" (ibid.).
         Therefore, the knowledge gap is two-fold. First, Bos-de Vos et al. (2016)
         argued that we need to know how architectural firms create and capture
         value. Second, they add to what we already know about value by adding a
         third dimension, professional value (keywords that are also emphasised in the
         title).

    5. Explaining the theory (what): Theory is often daunting to students. To put
         simply, theory is basically the way we think about things. So, in Bos-de Vos et
         al. (2016), the main concept is value. Therefore, on p. 22, they included a
         section entitled `The concepts of organizational value, value creation and
         value capture' to explain the main concepts that they will be investigating in
         their study of professional value in architectural firms. Both the review of
         previous studies and the explanation of theory contain citations of references.
         However, whereas the purpose of the review of previous studies is to make an
         argument for the knowledge gap, the purpose of the theory section is to
         explain the key concepts in the research question.

    6. Describing and explaining the method (how and why): Once the research
         question is explained, the authors then describe what was done to answer the
         question and explain why they did what they did. So, in Bos-de Vos et al.
         (2016), the readers are informed that "Twenty semi-structured interviews
         from nine cases of collaborating architects and clients were used to analyse
         what values architectural firms aimed to capture" (p. 24). They then
         elaborated on what questions were asked during the interviews, more detailed
         characteristics of the interviewees, and how they went about analysing the
         data.

    7. Reporting on the findings (what): This is the part of the article that often does
         not contain citations of references. This is because the findings section is
         simply a reporting of what was found by the authors. In the case of Bos-de
         Vos et al. (2016), they categorised the findings into the `Content' (p. 25) and
         `Process' (p. 27) of value creation and capture.

    8. Commenting on the results (what and why): While the findings section simply
         reports on what was found - in Bos-de Vos' et al. (2016) case, interviews with
         20 participants - the back-end of the article now broadens the discussion of
         these results. Typically, authors start by commenting on what is significant
         about the results. In the example of Bos-de Vos et al. (2016), they identified
         trade-offs as a significant point in their study of professional values.

    9. Explaining the contribution (what and why): It is important for academic
         researchers to emphasise how they have added to what we already know about
         the topic area. Therefore, it is typical to find citations of references in the
         discussion of results so that the authors can explain how the findings agree
         and more crucially, disagree with previous research. In Bos-de Vos et al.
         (2016), this can be seen in the citations of other researchers on p. 31. Citations

100
         of references are also an indication of engaging with the academic
         conversation and debate.

  10. Arguing for wider impacts (so what): Arguably, every research article will
         conclude with the need for further work. In Bos-de Vos et al. (2016), this is
         also the case when they wrote in the conclusions that: "future business models
         for architectural firms need to facilitate non-conflicting strategies for the
         creation and capture of different value dimensions" (p. 32). This conclusion is
         therefore not a statement of fact per se, but an argument for what needs to be
         done after the study. Thus, it is more of a recommendation than a conclusive
         answer. This is why the typical model is in the shape of an hourglass, because
         the front-end and back-end of the paper are really arguments rather than
         summaries. It is also why it is not wise to jump to conclusions if you really
         want to know more about the study reported in the article.

KEY TAKEAWAYS

To conclude, here are some key points for reflection:

     · The profession of architecture is increasingly required to engage with
         scientific research, particularly given the movement of evidence-based design.

     · Scientific knowledge is uncertain and always evolving.

     · Research articles form part of a chain of academic conversation and debate.

     · The article is typically split into three parts: the front-end, method and
         findings of the study, and the back-end.

     · The academic conversations can be found in the front-end and back-end,
         where the authors argue for the need for this study (front-end), and for the
         contribution made and future research (back-end).

     · There are a number of rhetorical moves:
               The introduction and review of previous research is to make an
                  argument for the study (i.e. what is the knowledge gap) and why this is
                  so important (i.e. the research rationale).
               The method describes how the authors answered the question and
                  explains why they did what they did.
               The findings reports on what discoveries were made.
               The discussion and conclusions then makes an argument for what
                  contributions were made, and the implications for future work (i.e. so
                  what).

BRONNEN

Bos-de Vos, M., Wamelink, J. W. F., & Volker, L. (2016). Tradeoffs in the value capture
of architectural firms: the significance of professional value. Construction Management
and Economics, 34(1), 21-34.

                                                                                                                                                           101
Latour, B., & Woolgar, S. (1986). Laboratory Life: The construction of scientific facts,
Princeton. New Jersey: Princeton University Press.
Wallén, G. (1986). The scientification of architecture. In G. Böhme & N. Stehr (Eds.),
The Knowledge Society: The growing impact of scientific knowledge on social relations. (pp.
161-182). Dordrecht, Netherlands: D. Reidel Publishing.
Schrijver, L. (2014). Research in architecture: Hard science or tacit knowledge? In M.
Voyatzaki (Ed.), Doctoral Education in Schools of Architecture. (pp. 71-86).Thessaloniki,
Greece: Charis. http://www.enhsa.net/Publications/DE2014.pdf

102
HOOFDSTUK 7: RAPPORTEREN/COMMUNICEREN

DE REDACTIE

Na de uitvoering van het onderzoek, het werkelijke "veld" werk soms, wil je de
resultaten van je onderzoek delen. Je zult moeten rapporteren. In aanvulling op het
hoofdstuk 6.4 over het lezen van een wetenschappelijke tekst, gaat hoofdstuk 7.1 in op
het schrijven van een wetenschappelijke tekst. In bouwkunde gaan tekst en beeld vaak
hand in hand, die relatie staat centraal in hoofdstuk 7.2. De tekeningen en modellen
zelf, zijn daarna het onderwerp: hoofdstuk 7.3 behandeld wat de beelden laten zien
en welke rol ze hebben in een ontwerp/onderzoeksproces. Ten laatste, je zult ook in
gelegenheden komen dat je je werk mondeling moet presenteren. Enkele elementen,
als de beelden, retorische bewegingen, komen weer aan de orde in hoofdstuk 7.4, maar
nu in de context van een presentatie.

                                                                                                                                                           103
104
HOOFDSTUK 7.1: HOE SCHRIJF JE EEN WETENSCHAPPELIJKE
TEKST?

PAULINE POST EN ANGENIET KAM

INLEIDING
Het grootste verschil tussen schrijven in het middelbaar onderwijs en op de
universiteit is dat je tijdens je studie andere teksten als bron gebruikt voor je eigen
werk en onderzoek. Je legt verbanden tussen alles wat je leest en onderzoekt, je
formuleert nieuwe gedachtegangen en je verwijst op de juiste manier naar bronnen
waar nodig.
Schrijven als bouwkundige vraagt dat je vakspecifieke teksten beheerst, zoals een
plankritiek of een plantoelichting, maar ook een onderzoeksartikel. Dit zijn
wetenschappelijke teksten die meestal volgens een standaardstructuur worden
geschreven. Specifiek voor Bouwkunde is het eigen jargon, en natuurlijk de vele
visuele elementen in zulke teksten: je moet ook goed beelden kunnen vertalen in
woorden en andersom.
Dit artikel geeft je een praktische handleiding voor een (bouwkundige)
wetenschappelijke tekst. We bespreken praktische tips over de inhoud, structuur, stijl,
vormgeving en afwerking van wetenschappelijke teksten.
ORIËNTEREN OP JE TAAK: WAT GA JE DOEN?
DE INHOUD VAN JE TEKST BEPALEN
Het is verstandig om als schrijver eerst na te denken voordat je daadwerkelijk gaat
schrijven. Bepaal voor je start wat het doel is van je tekst en welke inhoud je daarvoor
nodig hebt. Wie zijn je lezers, en in welke context lezen zij jouw tekst? Is het voor hun
studie, voor hun eigen onderzoek, wil je ze overtuigen of alleen informeren?
DOEL BEPALEN EN HOOFDVRAAG FORMULEREN
Het doel van de tekst laat zien wat je met je tekst wilt bereiken. Een doel van je tekst is
altijd om te informeren, maar misschien moet je tekst verder gaan dan dat: misschien
moet je ook iets verklaren, beoordelen of ergens een advies over geven.

                                                                                                                                                           105
Afhankelijk van het doel van je tekst, formuleer je een hoofdvraag die je in de tekst
beantwoordt. Die hoofdvraag ziet er dus bij elk doel anders uit:

     · Wat is herontwerp van industrieel erfgoed? (doel: informeren)

     · Waarom is het herontwerpen van industrieel erfgoed in Nederland
         gangbaarder dan in andere landen in Europa? (doel: verklaren

     · Hoe verhouden de kosten van herontwerp van industrieel erfgoed zich tot de
         kosten van nieuwbouw? (doel: beoordelen)

     · Slopen of herontwerpen: wat is de beste keuze voor de Ripperdakazerne in
         Haarlem? (doel: adviseren).

Als je een helder doel voor ogen hebt met je tekst, kun je veel gemakkelijker bepalen
welke inhoud jouw tekst nodig heeft. Je kunt dan gerichter onderzoek gaan doen,
bijvoorbeeld door literatuur te zoeken die helpt om het antwoord op de vraag te
vinden. Een essentiële eerste stap bij het schrijven is dus om je onderwerp goed af te
bakenen en de hoofdvraag zo precies mogelijk te formuleren (zie hoofdstuk 4).

Hoe je gericht literatuur kunt zoeken, wordt behandeld in hoofdstuk 6.3 in dit boek.

PUBLIEK: DE LEZERS VAN JE TEKST

De tekst moet begrijpelijk zijn voor de beoogde lezers. Zo zou je de hoofdvraag
`Wat is herontwerp van industrieel erfgoed' voor middelbare scholieren misschien
beter kunnen formuleren als `Hoe kunnen oude fabrieksgebouwen opnieuw gebruikt
worden?', terwijl je die vraag in een wetenschappelijke tekst beter kunt verwoorden
als `Hoe wordt herontwerp van industrieel erfgoed gedefinieerd in de bouwkundige
literatuur?' Je moet je bij het schrijven dus verplaatsen in het hoofd van de lezer.

SCHRIJFCONTEXT

Een derde aspect waar je over na moet denken voordat je begint te schrijven is
de schrijfcontext. Het maakt immers veel uit of je een tekst schrijft voor een
wetenschappelijk tijdschrift of voor een krant. Er zijn altijd richtlijnen waar je je
aan moet houden, zoals een maximum aantal woorden of een specifieke stijl voor de
literatuurverwijzingen. Elk wetenschappelijk tijdschrift heeft een overzicht van dit
soort richtlijnen. Een voorbeeld vind je in Rooilijn: www.rooilijn.nl

AAN DE SLAG: PLANNEN, LEZEN, SCHRIJVEN, REVISEREN

PLANNEN

Goed schrijven is vaak een kwestie van goed plannen. `Plannen' betekent hier twee
dingen: plannen in de tijd en plannen van het schrijfproces zelf. Plannen in de tijd
is relatief eenvoudig: je kijkt naar de deadline en plant dan van achter naar voren
tussentijdse deadlines. Daarnaast kun je de tekst opdelen, zodat je in stukjes kunt
plannen. Sommigen vinden het prettig om te beginnen met de inleiding, maar
anderen beginnen liever in het midden van de tekst. Begin in ieder geval altijd met een
heldere doelstelling en een globaal overzicht van de structuur van je tekst.

106
LEZEN: BRONNEN VERZAMELEN

Wetenschappelijk schrijven is gebaseerd op `bronnen' en op resultaten van onderzoek.
Bronnen zijn gepubliceerde teksten over onderzoek. Je hebt die nodig om te weten
wat de stand van zaken is voor jouw onderzoek: wat is er al bekend, waar zijn nog
vragen over, welke onderzoeksresultaten bevestigen elkaar en welke spreken elkaar
juist tegen? Schrijven over wetenschap begint altijd met zo'n plaatsbepaling, want je
kunt jouw onderzoek niet los zien van wat anderen hebben gedaan.

Bronnen verzamel je met zoekstrategieën en zoekmachines in wetenschappelijke
databases. Je kunt daar meer over vinden in hoofdstuk 6.3 over
informatievaardigheden. In je tekst moet je ook op een goede manier verwijzen naar
je bronnen. Meer informatie daarover vind je op: brightspace.tudelft.nl.

SCHRIJVEN: EERST EEN DUIDELIJKE STRUCTUUR AANBRENGEN

Een goede structuur zorgt ervoor dat de lezer de tekst goed kan volgen (zie ook
hoofdstuk 6.4 over het lezen van academische stukken). De meeste teksten hebben
dan ook een basisstructuur met een inleiding, kern en slot. Hiervoor kun je op basis
van je bronnen eerst een schrijfplan maken (zie hoofdstuk 6.3, stap 4). In de inleiding
beschrijf je altijd de aanleiding en de hoofvraag van je tekst. Afhankelijk van de lengte
van de tekst is de kern meestal onderverdeeld in hoofdstukken (bij een boek) of
paragrafen (bij een artikel). Daarbij gelden de volgende vuistregels:

     · Verdeel de tekst onder in maximaal drie niveaus: hoofdstuk, paragraaf,
         subparagraaf.

     · Deel grotere tekstdelen in in alinea's, waarbij elke alinea over één onderwerp
         gaat, dat wordt aangekondigd in een kernzin aan het begin van de alinea. Een
         alinea bevat minstens twee zinnen. Vuistregel voor een goede alinealengte: vijf
         tot tien zinnen.

     · Richtlijn voor een (sub)paragraaf is dat deze uit minstens twee
         samenhangende alinea's bestaat.

     · Bouw bruggen in je tekst: geef met signaalwoorden en verbindingszinnen aan
         hoe de tekst samenhangt. Signaalwoorden zoals echter (tegenstelling), omdat
         (argumentatie) en ten eerste (opsomming), verhelderen de functie van een zin.
         Op internet kun je gemakkelijk lijstjes van dit soort signaalwoorden vinden.
         Verbindingszinnen verhelderen hoe het ene deel van de tekst samenhangt met
         het andere deel: je vat bijvoorbeeld aan het eind van de paragraaf samen wat
         de belangrijkste conclusie van die paragraaf is en je kondigt aan wat de lezer
         in de volgende paragraaf kan verwachten.

Wetenschappelijk teksten hebben vaak een vaste structuur, die bekend staat als
AIMRaD: Abstract, Introduction, Method, Results, and Discussion. Voor
experimenteel onderzoek is dit de standaard, maar voor een literatuuronderzoek niet
altijd. Je kunt je eigen structuur aanbrengen, zolang die maar logisch en begrijpelijk
is voor de lezer. Bekijk voor je schrijft een paar voorbeelden van het genre, het soort
tekst dat je gaat schrijven, zodat je daarvan een beeld krijgt.

                                                                                                                                                           107
Informatieve koppen helpen de lezer ook om de structuur van de tekst beter te
doorzien. Daarvoor gelden de volgende adviezen:

     · Zorg dat de kop de inhoud van het hele tekstdeel afdekt.

     · Formuleer de koppen zo dat de lezer de globale structuur en inhoud van de
         tekst kan begrijpen door alleen de `koppen te snellen'. Voorbeeld: niet
         Methode, maar Methode: literatuuronderzoek.

     · Gebruik eventueel een hoofdtitel en een subtitel voor het onderwerp en de
         invalshoek op het onderwerp. Dus niet: Industrieel erfgoed onderzocht, maar:
         Hergebruik Tramremise Amsterdam: een plankritiek.

     · Nummer de koppen, zodat de hiërarchie van de tekst duidelijk wordt, of geef
         de koppen op een lager niveau een kleiner lettertype.

SCHRIJVEN: DE STAPPEN IN DE INLEIDING

De inleiding van een artikel heeft standaardelementen die je op een heldere manier
moet formuleren.

     · Context: geef aan op welk gebied je onderzoek doet en wat er speelt binnen
         dat gebied dat om onderzoek vraagt

     · Probleem: geef aan welk onderdeel van dit gebied de focus van jouw
         onderzoek wordt en waarom dat interessant is. Of anders gezegd: geef aan
         wat de `scientific gap' is: het gat tussen de huidige kennis en wat jij zou willen
         weten. Die kennis ga je namelijk leveren in jouw artikel.

     · Hoofdvraag/doel: formuleer precies wat de lezer mag verwachten van jouw
         artikel. Op welke vraag krijgt je lezer een antwoord? Of - als je je doel stellend
         verwoordt en niet in vraagvorm - wat heeft de lezer aan het einde van jouw
         artikel aan extra kennis of inzicht in argumenten gekregen?

     · Methode: welke methode van onderzoek gebruik je? Dit kun je heel kort
         aangeven, bijvoorbeeld door te zeggen "Dit literatuuronderzoek geeft aan
         wat.......". Het woord literatuuronderzoek is al genoeg voor de inleiding. Later
         leg je de methode in detail uit.

     · Beperkingen: indien relevant geef je aan dat je bepaalde dingen niet hebt
         gedaan, of dat je binnen bepaalde kaders bent gebleven. Voorbeeld: "Dit
         onderzoek bespreekt alle plannen die tussen 1970-1974 zijn ingediend voor
         de ontwikkeling van het havengebied."

     · [Structuur: alleen als je afwijkt van de AIMRAD-structuur is het nodig om die
         afwijkende structuur aan te kondigen in een kort overzicht. Als je AIMRAD
         volgt, hoef je in een wetenschappelijk artikel die structuur niet aan te
         kondigen].

Een voorbeeld van een heldere inleiding van een door een student geschreven
wetenschappelijk artikel vind je hier: brightspace.tudelft.nl/.

108
SCHRIJVEN: DE KERN

Bouw de kern van je artikel logisch op. Geef bijvoorbeeld eerst overzicht, daarna
details. Geef je belangrijkste argumenten eerst, daarna de minder belangrijke. Geef
eerst achtergrondinformatie voordat je daar nieuwe inzichten en informatie aan
toevoegt. Volgens zulke principes bouw je een kern van je artikel op. Zie voor het
opbouwen van je argumentatie ook hoofdstuk 6.3 over informatievaardigheden en
hoofdstuk 6.4 over het lezen van wetenschappelijke teksten.

SCHRIJVEN: DE CONCLUSIE

Wetenschappelijke artikelen hebben lang niet altijd een conclusie. Vanuit de gedachte
dat wetenschap nooit af is en dat je altijd weer verder kunt onderzoeken en
argumenteren is dat wel begrijpelijk. Desalniettemin heb je als schrijver toch de
behoefte om je artikel af te ronden met een conclusie: je hebt je tekst immers niet voor
niets geschreven.

Twee handige tips voor die conclusie:

     · Start je conclusie met het herhalen van het doel van je artikel.

     · Geef vervolgens in een kort overzicht van de belangrijkste argumenten of
         stappen aan hoe je dat doel bereikt hebt.

Tot slot: vrijwel elk wetenschappelijk artikel eindigt met aanbevelingen voor verder
onderzoek. Op basis van wat jij hebt gedaan kan iemand anders doorgaan met
onderzoek.

FIGUREN EN TABELLEN

Goede figuren en tabellen helpen de lezer om snel overzicht te krijgen over een grote
hoeveelheid informatie of om zich iets goed te kunnen voorstellen. Meer informatie
over de eisen waaraan figuren en tabellen moeten voldoen vind je in hoofdstuk 7.2 en
7.3.

REVISEREN: DE TEKST VORMGEVEN EN AFWERKEN

De vormgeving en afwerking van de tekst krijgt pas in het allerlaatste deel van het
schrijfproces alle aandacht. Het beste is het om dit in verschillende rondes te doen:
eerst vindt de laatste tekstrevisie plaats, daarna de controle van de
literatuurverwijzingen en tot slot de vormgeving van de tekst. Voorafgaand hieraan is
het verstandig om nogmaals de auteursrichtlijnen (of de richtlijnen van de docent) te
raadplegen.

Voor de tekstrevisie geldt: raadpleeg de Woordenlijst Nederlandse taal (het
zogenoemde Groene Boekje) om de spelling te controleren in geval van twijfel. Maak
gebruik van de spellingcorrectie in het programma waarin de tekst geschreven is:
dat voorkomt typefouten (voor de oplettende lezer: typfouten mag ook) en een groot
aantal spelfouten. Maar verlaat je niet automatisch op dit soort functies: kennis van de
taal blijft nodig voor bijvoorbeeld de schrijfwijze van woorden als gebeurd of gebeurt.

                                                                                                                                                           109
Controleer systematisch of de bron van elke literatuurverwijzing in de tekst is
opgenomen in de literatuurlijst. Er moet een één-op-één-relatie zijn tussen de
literatuurlijst en de bronvermeldingen. Schrijven met behulp van referentiesoftware
kan dit vergemakkelijken, maar de correctheid en compleetheid van de literatuurlijst
is dan afhankelijk van goede invoer van de gegevens in de software. Vooral bij het
automatisch overnemen van gegevens uit Google gaat dit nog wel eens verkeerd, dus
controleer altijd of alle noodzakelijke velden in de software zijn ingevuld.

Let bij de vormgeving vooral op consistentie.

     · Wat zijn de voorschriften vanuit de opdrachtgever?

     · Hebben de kopjes op elk niveau in de tekst dezelfde vormgeving?

     · Is het aantal witregels tussen de paragrafen en subparagrafen steeds hetzelfde?

     · Is de tekst voorzien van paginanummers?

FORMULEREN IN WETENSCHAPPELIJKE STIJL: SCHRIJVEN IN EEN
STIJL DIE JE LEZER VERWACHT EN BEGRIJPT

Lezers van wetenschappelijke tekst lezen voor de inhoud. Daarom is duidelijkheid van
de tekst het meest belangrijk.
Drie principes van duidelijk schrijven:

     · Zinslengte: langere zinnen zijn prima, zolang ze niet meer dan één bijzin
         bevatten. Als je twijfelt, zet dan een punt in plaats van een komma.

     · Woordgebruik: jargon is toegestaan voor de doelgroep voor wie je schrijft.
         Voor wetenschappelijke teksten geldt over het algemeen dat jargon goed
         ingezet kan worden, omdat de doelgroep het jargon beheerst. Daarnaast is
         jargon vaak korter, vergeleken met omschrijvingen. Latei is eenvoudiger dan
         "een draagconstructie die dient om belastingen boven wanddoorbrekingen
         over te brengen op de gedeelten van de wand naast deze wanddoorbrekingen".

     · Van oud naar nieuw: sluit aan bij wat je lezer al weet en voeg daar informatie
         aan toe. Dit doe je zowel op het niveau van het gehele artikel, als op paragraaf-
         en zelfs alineaniveau. Sluit steeds aan bij het vorige wat je schreef, en bouw
         daarop voort.

Naast duidelijk moet je tekst ook formeel genoeg zijn. Zakelijke tekst, en zeker
wetenschappelijke tekst, is formeler dan een appbericht aan je vrienden of een mailtje
aan je docent.
Twee principes voor formele teksten:

     · In veel wetenschappelijke tekst geldt de conventie om geen persoonlijke
         voornaamwoorden zoals ik te gebruiken, maar een aantal vakgebieden,
         waaronder Bouwkunde, zijn daar soms minder strikt in.

     · Daarnaast worden sommige woorden als te informeel en/of te gekleurd
         gezien, bijvoorbeeld allerlei toevoegingen als "heel gaaf onderzoek" of
         "fantastische resultaten". Die kun je beter weglaten in wetenschappelijke tekst.

110
     Houd het sober en helder.

TOT SLOT

Schrijven is een middel om te communiceren. Je wilt iets overbrengen op je lezer, je
wilt dat die iets weet, leert, begrijpt, vindt. Als je dat overkoepelende doel voor ogen
houdt, en je richt op je lezers, en als je dan ook nog met helderheid en enthousiasme
kunt communiceren over jouw onderwerp, dan wordt het ongetwijfeld een goede
tekst.

L I T E R AT U U R

Elling, R., Andeweg, B., Baars, S., De Jong, J., & Swankhuisen, C. (2019).
Rapportagetechniek. Noordhoff Uitgevers.

ITAV (2022). TU Write - Nederlandstalige versie. Geraadpleegd op 11-4-2022, van
https://brightspace.tudelft.nl/d2l/le/content/398900/viewContent/2619158/View.

Meer, B. van der (2021). Sociale veiligheid op stations. De invloed van architectuur
op de sociale veiligheid van stations. Paper geschreven voor het vak BK2AC1,
Bouwkunde als wetenschappelijke discipline. Geraadpleegd op 22-4-2022, van
https://brightspace.tudelft.nl/d2l/le/content/398900/viewContent/2541304/View

Nederlandse Taalunie (2021). Woordenlijst Nederlandse taal. Nederlandse Taalunie.
Geraadpleegd op 15-11-2021, van www.woordenlijst.org.

Rooilijn (2022). Aanwijzingen voor artikelen voor auteurs van Rooilijn. Geraadpeegd

op 11-3-2022,

van                 https://www.rooilijn.nl/wp-content/uploads/2020/09/

Aanwijzingen_voor_auteurs_van_

Rooilijn_digitaal-sept-2020.pdf

Werkgroep APA (2021). De APA-richtlijnen uitgelegd. Een praktische handleiding voor
bronvermelding in het hoger onderwijs. SURF. Geraadpleegd op 15-11-2021, van
https://www.auteursrechten.nl/files/auteursrechten/2021-07/De%20APA-
richtlijnen%20uitgelegd%20-%203e%20editie.pdf.

                                 111
112
HOOFDSTUK 7.2: TEXT AND IMAGE - THE RELATIONSHIP
BETWEEN TEXT AND IMAGE IN RESEARCH

ROBERTO ROCCO

ABSTRACT

This chapter addresses the roles, relationships and complementarity between text and
image. It builds upon work done at the Research into Practice research group at the
University of Hertfordshire (UK), which investigates issues of academic research in
design-based disciplines. This text challenges the cliché that an image is worth more
than a thousand words to argue that there are crucial complementary roles for text
and image, in which text communicates aspects that image cannot and vice-versa.

INTRODUCTION

How many times have you heard the cliché "An image is worth more than a thousand
words"? And how true! Images are powerful conveyors of narratives, and one image
can tell a whole story. But somehow the cliché gives us the impression that images are
better than words, and that images can somehow express more than words. But is that
so? And if an image is so powerful, why do we frequently need to tell the story that
images convey using words?

In architecture and planning, images are certainly crucial. Space is much better
represented by images: floorplans, city plans, perspectives, elevations, axonometric
views, bird eye views, sketches, collages, sections, façade views, renderings. Architects
and planners have a whole arsenal of tools to represent space and convey function,
aesthetic values, atmosphere and even feelings. But even the best design needs to be
explained and often people are really interested in the narrative behind your design:
the arguments and steps that led you to some design choices, and not to others.

THE ROLE OF TEXT AND IMAGE IN ARGUMENT BUILDING

Arguments are very powerful. Arguments are a series of statements about facts or
choices which are logically connected, intended to determine the degree of truth of
a "final" statement, the conclusion. It is generally accepted that a good argument will
lead you to the correct conclusion. Arguments are important because we use them
to convince others about our points of view. In fact, we would not be able to live in

                                                                                                                                                           113
society if we did not have arguments. This is because to live in society, we need to
have shared understandings about reality. These shared understandings are arrived to
using logical arguments.
Images can be arguments too! A very powerful argument against the horrors of
war is a photograph taken in 1972 by Vietnamese American photographer named
Nick Ut during the Vietnam war. The photo shows a group of Vietnamese children
running from a cloud of smoke caused by a napalm attack by the South Vietnamese
army. Behind the screaming children, are a group of South Vietnamese soldiers. In
the forefront is a little boy, his face distorted by terror. Almost in the centre of the
photograph we can see a girl running naked, her face also distorted by terror and pain,
as she has been severely burned by the chemical agent known as napalm.

7.2.1 June 8, 1972: Kim Phúc, center left, running down a road naked near Trng Bàng after a South Vietnam Air
Force napalm attack. By Huynh Cong Ut (also known as Nick Ut).

This image was a powerful indictment against the horrors of war, and its
dissemination in the press helped change public opinion about the war in Vietnam.
The photographer, Nick Ut, won a Pulitzer prize for this image. Today, we know that
the name of the screaming naked girl is Phan Th Kim Phúc, who now lives in Canada,
having barely survived the war. But although the image itself was extremely powerful,
it was the narrative connected to the image that changed the hearts of Americans, who
started to withdraw their support for the Vietnam war, which finally ended with the
fall of Saigon in 1975.

114
7.2.2 : The Apollo 11 mission reaches the Moon, and Neil Armstrong and Buzz Aldrin are the first men to walk on the
Moon, 1969. On this picture: Buzz Aldrin on the Moon as photographed by Neil Armstrong (Armstrong seen in the
visor reflection). That's "one small step for man, one giant leap for mankind". This photo tells the story of the strong
belief in technology and progress, but it also tells the story of the space race between the USSR and the USA, against
the background of the cold war that divided the world during many decades. Source: By NASA - www.hq.nasa.gov/alsj/
a11/AS11-40-5903HR.jpg. NASA Image and Video Library, Public Domain, commons.wikimedia.org/w/
index.php?curid=3847764

                                                                                                                                                           115
7.2.3 Figure 3: The Black Power salute at the 1968 Mexican Olympics, by two African-American athletes, Tommie
Smith and John Carlos. This photograph tells a story of black struggle for equity that needs re-telling today. 1968 was a
revolutionary year, with protests happening everywhere in the world. Race riots were spreading across the United
States following the assassination of Martin Luther King Junior. The Vietnam war was on and in the same year Robert
Kennedy was assassinated. In this context, two black American athletes wanted to make their voices heard. But this
particular image is misleading, as it looks like one of the athletes on the podium ignored the protests by Smith and
Carlos because he was white. This is totally untrue. The third athlete's name was Peter George Norman, an Australian
athlete who took second place. According to several accounts, "Normal was wearing a pro-human rights pin badge and
it was his suggestion that the two US runners wore a glove each, after Carlos realised he had forgotten his pair". So
Norman was very much a supporter of the protest, but the photo does not really tell his story. Information source:
edition.cnn.com/2012/04/24/sport/olympics-norman-black-power/index.html. Photo by Angelo Cozzi (Mondadori
Publishers) - www.gettyimages.co.uk/detail/news-photo/
the-american-sprinters-tommie-smith-john-carlos-and-peter-news-photo/186173327, Public Domain,
commons.wikimedia.org/w/index.php?curid=40937149

THE ROLE OF CONTEXT IN TEXT AND IMAGE

Seeing the image is important, but once you see an image, you immediately start
to look for the context in which the image was produced. That context will inform
you about the narrative connected to the image, and the direction of the argument
or narrative that image suggests. In order to find out about the context, you will
generally read the caption attached to the image. That caption gives the essential
information for you to know what the image is about, who produced it, the date, and
generally a brief narrative about the content of the image. What is the reader seeing?

116
But why does the reader need to be told what they are seeing? The caption is there to
eliminate ambiguities. The reader must be reassured that what they are seeing in the
picture is indeed correct. Maybe the screaming girl was just angry? How do we know
she is Vietnamese? Why was she running and why was she naked? The caption and the
story attached to the image are made up of words. Those words are chosen to convey
a message, and this message will depend on the point of view, or perspective, adopted
by the person telling the story.
Is the image somehow more honest and rawer than the words? Hardly so. Images are
also made up of choices and they always represent a perspective or way of looking at
something. After all, if Nick Ut chose to do so, he could have focused his camera on
something else. He wanted to capture that image and he chose to publish it.

7.2.4 Two images of Piazza san Marco in Venice, Italy. The image on the left tells us the story of scenic and romantic
Venice, where two lovers want to meet. Photo By Matteo Zara - Own work, CC BY-SA 4.0,
https://commons.wikimedia.org/w/index.php?curid=76725453
The image on the right tells us the story how the city of Venice faces the consequences of climate change and mass
tourism. Photo by All About Venice - Own work, CC BY-SA 4.0, https://commons.wikimedia.org/w/
index.php?curid=85827365

THE ROLE OF TEXT AND IMAGE IN CONVEYING INFORMATION
In the world of architecture and planning, images are rarely so distressing and sad.
Instead, architects and planners need to convey technical information that will inform
someone else about the exact spatial characteristics of the design they intend. Often,
architects and planners will also use images to convey messages that go beyond the
mere technical requirements. They also need to convey atmospheres, feelings, values
and other intangible and subjective information attached to what they intend to create
as outcomes of the design. As with all images, the images produced by architects and
planners also need caption to eliminate ambiguities and tell the reader exactly what
she or he is supposed to be looking at. Apart from eliminating ambiguities, captions
also need to give information about authorship and other details, like the copyright
for example.

                                                                                                                                                           117
Copyrights are exclusive rights given to the author of an image or text. Every time
you write a text or produce an image, you are creating a new and original creative
work (except when you are copying someone else's work, of course). As the creator
of an original work, you have the right to enjoy the fruits of your work and to have
your creativity recognised. That is why it is extremely serious to use someone else's
creative work, be it text or image, without citing the source and the author. This is
called plagiarism and is punishable by law in most countries.

Maps and plans are interesting cases. While they show geographical (physical) features
that are measurable, they often need a key to be understandable. This is a typical
case in which there is complementarity between text and image. The image shows the
physical features, and the text explains to the reader what she or he is seeing, attaching
a narrative and an explanation to the image. This complementarity is crucial for us.
The complementarity between text and image is one of the key features in academic
ways of working.

In this way, we discover that an image is worth more than a thousand words. But
a thousand words are often necessary to explain the context, give a direction to the
argument and let us know things that are impossible to see in the image, like the
history or the causality of processes. Text also lets us know background information,
such as authorship, source and method. Text and image together are very powerful
tools of communication, but they need to be used wisely and in a complementary way.
Images show features that text cannot show, and text explains and illuminates aspects
that are not always visible in the image.

But now that we have covered the basics of the relationship between text and image,
let us shift our attention to the function images and text have in academic research
and the pursuit of knowledge in general.

TEXT AND IMAGE AS REPRESENTATION OF THE WORLD

In design-based activities, such as architecture and urban design, there is a confusion
about the value of the complementarity of text and image. Oftentimes, designers claim
that the design "speaks by itself" and does not need, or should not need explanation.
In fact, many designers find it difficult to explain their designs. This relates to one
of the fundamental questions in artistic activity (Davies, 2005). Should artists explain
their art? Or should they let the public interpret the art as they like? This is a key
philosophical question that is often debated, and no satisfactory or final answer has
ever been given. In our case, Bouwkunde [architecture and planning] is a combination
of engineering, social sciences and design in which designers must cater for societal
needs or the wishes of clients. In order to do so, they need to converse with
stakeholders in order to understand what they want and need. So, in this sense, an
architect or urban designer is very different from an artist: you will always have to
explain your design choices.

Let us look at the work of Belgian Surrealist artist René Magritte, known as "Ceci
n'est pas une pipe" (This is not a pipe) painted in 1929. The real title of this work
in French is "la Trahison des Images" (The treachery of images). The painting clearly
shows a wooden pipe. Below the image, Magritte wrote "Ceci n'est pas une pipe"

118
(this is not a pipe) in beautiful cursive letters. And indeed, if you think of it, this is
true! What you are looking at is NOT a pipe, it is only a representation of a pipe.
By the same token, the map is not a city, and the floorplan is not a house. They are
only representations of something else, much bigger and much more complex. As
representations of something, they are the product of human ingenuity, and therefore,
the result of human choice and human expression. And as such, they are part of
narratives or queries.

7.2.5 ©Rene Magritte, Ceci n'est pas une pipe, 1928-29, c/o Pictoright Amsterdam 2022

AUDIENCE
An important aspect of research is the language you use to communicate it: you
need to use text an image complementarily, but you also need to make sure that
you are using a language that your audience understands. A large part of our work
as architects and designers is to make sure our audience understands the language
we are using (be it natural language, graphic language or even computer languages).
Understanding who your audience is, is a big step in your work. Once you know who
the audience is, you can adapt your language to better communicate with them, be it
via text or image or preferably a good combination of both.
Who is your audience in architecture, planning or urban design? You may think your
teachers are your main audience, or even your student colleagues. But the truth is that
you write and design for a much wider audience. Some images and texts are meant
for expert audiences: people who know the trade, and who know the jargon. They are
the insiders for whom you need to speak using specific language. But the world is not

                                                                                                                                                           119
made only of experts. There are lots of people who look at architectural drawings and
read architectural texts who are not architects, and yet they deserve our attention and
respect: clients and (future) users, to name just two important ones. That is a delicate
line you need to thread between expert and layman's vocabulary.
AUTONOMY OF IMAGES AND TEXTS
Are there examples of images that speak by themselves? Or are there examples of
texts that do not need accompanying images to be understood? Sure, there are! Many
people prefer to read novels that are not illustrated, so that they can form their
own mental images. Biggs and Buchler (2008) use the example of IKEA furniture
assemblage instructions to discuss the relative independence of images in conveying
a message. The IKEA style of representation is a success story of how to use images
to reach a multicultural audience, without the need to translate instructions in several
languages. But it is important to remember that IKEA buyers are relatively
homogeneous, insofar they recognise the furniture and the tools used to assemble
it. IKEA assumes some cultural uniformity. This cultural uniformity is becoming
more and more common, but as we tried to demonstrate before, there are limits
to the uniformity of understanding of an image or a text. Maybe a member of an
uncontacted indigenous tribe in the Amazon would not be able to understand
anything from an IKEA manual, or recognise a pipe!

7.2.6 Ikea assemblage instructions. Source: www.ikea.com.

120
TEXT AND IMAGE IN RESEARCH

One of the most interesting issues of our time is whether we can use images to do
academic research at the university. For Biggs and Büchler (2008), academic research
is characterised by four crucial attributes: question and answer, knowledge, methods,
and audiences. Every academic endeavour starts with a question: what is it that I want
to know, unveil or explain? Sometimes, research can be rather exploratory, but there
is always a question: an enquiry or an interrogation of some sort, even if it is "what is
the problem here?"

Next to this question there is always the issue of knowledge. What is it that I already
know about this issue? What have others said about this issue? Can I "stand on the
shoulders of giants"? (that is: build upon previous knowledge). What is the gap in
knowledge I can contribute to filling? Subsequently, there is the problem of methods:
how am I going to answer the question I asked at the outset? What steps will I take and
what methods will I use that are able to answer the question properly? What methods
will lead me to a convincing answer? Then, we come to the issue of audiences we
discussed above: to what audience should I tailor my answer? What language and what
kinds of images will they understand? Are they experts or lay people? Should I adjust
my language to their repertory?

Understandably, designers are sometimes uncomfortable with this way of thinking.
Design is a practical endeavour, where creativity plays a major role. And by the way,
there is no one way to answer to a client's request: the designer is free to explore
alternative answers through different forms, colours, and materials. Designers are
not always comfortable explaining their approach or methods: design is a cyclic and
iterative set of activities in which smaller steps and sub-activities are intertwined in
reiterating questions and answers.

But even the best designers know that they need to explain their design choices
and justify them. In order to do that, they will frequently make use of research
on materials, colours, proportions, construction methods, climate, light and so on.
Oftentimes, designers will have to justify their choices presenting some sort of
argument, based on knowledge they have acquired through their research. This
evidence-informed justification is often made using text and image together, in a
complementary way. Alternatively, designers may develop a poetic or idealised
narrative in which their design decisions are justified in terms of beliefs and most
particularly, in terms of creativity. Other times, designers validate their choices using
their values to justify design choices. For instance, you wish to design a school without
doors and locks, because you believe education should be open and democratic. Most
probably the motivations (technical, artistic or value-based) are presented together, in
a narrative. This narrative is made of texts and images, complementing each other.

ADVICE

In the discussion about research by/for/on design, despite the centrality of image,
text has a vital role in all the steps of the design process. In this respect, rather than
focusing on the independence of image from text, I encourage you to think of them
as complementary and mutually supporting. Additionally, I would like to make a plea

                                                                                                                                                           121
for the need for critical thinking, "the intellectually disciplined process of actively
and skilfully conceptualizing, applying, analysing, synthesizing, and/or evaluating
information gathered from, or generated by, observation, experience, reflection,
reasoning, or communication, as a guide to belief and action" (Scriven & Paul, 1987,
website). In order to do this, you need to use all the tools at your disposal. Text and
image are both elements in this process and the outcomes of it. They work together.

BRONNEN

Biggs, M., & Büchler, D. (2008). Eight Criteria for practice-based research in the
creative and cultural industries. Art, Design and Education in Higher Education, 7(1), 5-18.

Davies, S. (2005). Beardsley and the autonomy of the work of art. The Journal of
Aesthetics and Art Criticism, 63(2), 179-183.

EAAE/AEEA (2011). "Research by design: definition." Available at:
http://reseaaerch.wikidot.com/research-by-design. Accessed on 1 March 2020.

Scriven, M., & Paul, R. (1987). Critical Thinking as Defined by the National Council

for Excellence in Critical Thinking, A statement by Michael Scriven & Richard Paul

at the 8th Annual International Conference on Critical Thinking and Education Reform,

Summer   1987.                     http://www.criticalthinking.org/

page.cfm?PageID=766&CategoryID=51

122
HOOFDSTUK 7.3: BEELDEND ONDERZOEK - TEKENING EN
MODEL

MIEKE VINK EN PETER KOORSTRA

Een serie kleine abstracte vormen staat op een werktafel in het midden van de studio. Een groep
studenten staat om de tafel en één voor één plaatsen zij hun werk in een grote maquette waar
een stuk stad in te herkennen is. Er wordt aandachtig gekeken terwijl er steeds een nieuwe vorm
onderdeel van dat stuk stad wordt. Ieder volume wordt vervolgens nauwkeurig verschoven,
gedraaid, omgekeerd, soms bijgesneden en uiteindelijk vervangen door een volgend volume.
Een studente gaat op haar hurken zitten en kantelt de figuur die zij zojuist in het stadsmodel
heeft neergezet. Ze kijkt naar het resultaat en benoemt hoe datzelfde volume nu verticaal
georiënteerd is en refereert naar de toren van het oude raadshuis. Op een stuk schetsrol, tekent
zij in een vlugge lijn een skyline van de stad waarin het volume en het raadhuis naar elkaar
lijken te kijken. Weer iemand anders, constateert dat er een plein ontstaat door de toevoeging
van dat nieuwe volume en hij schetst een gevel waarop de abstracte vorm een open plint krijgt
met daarboven een dichte gevel met één groot raam dat uitzicht biedt over het plein en de stad.
Al observerend, schetsend en snijdend komt het abstracte volume tot leven in de verbeelding van
de ontwerpers; het volume wordt in de verbeelding van de studenten, steeds directer herkenbaar
als gebouw. Een gebouw dat in de toekomst, een betekenis zal hebben voor de stad, voor de
passanten op het plein, de bezoekers van dat volume en de winkeliers rondom dat plein.

                                                                                                                                                           123
afbeelding 7.3.1a&b: Presentatiemodel van exterieur- en doorsnede van een museum (door David Holst "The Climb"
voor MSc1-FSA2, gebruik met toestemming).

Kenmerkend aan de modellen die één voor één in het stadsmodel geplaatst worden
is, dat zij verwijzen naar iets anders; naar een mogelijke toekomst. Het zijn beelden
die ruimtelijke ideeën uitdragen en zij staan centraal in het werk van bouwkundigen.
Bouwkundigen maken namelijk niet de bebouwde omgeving; ze maken verbeeldingen
en beschrijvingen van ideeën die werkelijkheid kunnen worden (Groat & Wang,
2013). In tekeningen en modellen worden op visuele en fysieke wijze scenario's
verbeeld die vertellen hoe ruimte in de toekomst georganiseerd, gebouwd en beleefd
kan worden. Het zijn belangrijke middelen die helpen in de communicatie van
ruimtelijke ideeën van ontwerpers naar de buitenwereld.

Wat bovenstaand fragment laat zien, is dat modellen en tekeningen naast
overdrachtsdocumenten, middelen zijn om te denken. Een visueel denken dat bestaat
uit een proces van maken, observeren, interpreteren en verbeelden. In dat proces,
komen verschillende kennisvormen samen, worden ideeën zichtbaar en wordt de
verbeelding geactiveerd. De beeldende middelen communiceren dus niet alleen wat
ze zelf zijn - een mooie tekening of elegante vorm, ze communiceren bovenal, wat ze
kunnen worden.

Het doel van deze bijdrage is te demonstreren dat tekeningen en modellen een
essentieel onderdeel zijn in de ontwikkeling en overdracht van ruimtelijke ideeën.
Deze middelen zijn de dragers van het beeldend onderzoek en daarmee representatief
voor het visuele en bouwkundig denken. Een denken dat, `tussen de lijnen door
plaats vindt' - niet alleen gaat over het zichtbare, maar juist om dat wat (nog) niet
zichtbaar is (Frascari, 2007, p. 6). Het gaat in dit beeldend onderzoek namelijk niet

124
hoofdzakelijk over het vastleggen van aanwijsbare, meetbare eigenschappen van een
bouwkundig plan, maar over het ontrafelen van abstracte ideeën, het aanwakkeren
van de verbeelding en het overdragen van karakteristieken.
Daar ligt aan ten grondslag, de erkenning dat ontwerpers specifieke kennis en
manieren van kennen, denken en doen hebben, wat hen onderscheidt van kunstenaars
en wetenschappers (Cross, 2001, p. 53). Deze kennis ligt opgeslagen in het werkproces
van ontwerpers waardoor we in dit hoofdstuk naar modellen en tekeningen kijken in
het proces van ideevorming en ontwikkeling.
De tweede overtuiging die hier aan ten grondslag ligt is, dat essentiële kennis `niet
alleen opgeslagen ligt in woorden, theorieën en concepten', maar ook in het lichaam
(Pallasmaa, 2009, p. 14). De specifieke kennis van ontwerpers, is een samenkomst van
bewuste kennis en kennis die ligt opgeslagen in het onderbewuste en lichaam. Omdat
werken met de handen, toegang geeft tot kennis die we niet kunnen verwoorden maar
essentieel is in het denkwerk en het verbeelden van ideeën, focust deze bijdrage op
tekeningen en modellen die op analoge wijze zijn gemaakt.
FUNCTIES VAN BEELDEN
Kenmerkend voor het werk van bouwkundigen is dat zij niet direct werken en denken
met het fysieke eindobject. Bouwkundig ontwerpers bevinden zich in een
tussenpositie en werken en denken met de bemiddelaars die de ontwikkeling en
realisatie van de bebouwde omgeving mogelijk maken. Door de eeuwen heen is er
een grote variatie aan middelen, technieken en conventies ontwikkeld om fysiek-
ruimtelijke ideeën over te dragen van de mentale naar de tastbare wereld. Het gebruik
van beeld, in 2D en 3D, is daarin dominant en onvermijdelijk. Ondanks vele sub-
varianten en hybride vormen van beeldende middelen die - zeker in het tijdperk van
digitale ontwikkelingen - zijn ontstaan, zijn tekeningen en modellen de fundamentele
middelen voor de communicatie van ontwerpideeën.

afbeelding 7.3.2 Studiemodellen van conceptvorm naar structuur en materialisatie (door Anna Janssen voor MSc3-4
Explorelab, gebruik met toestemming).

                                                                                                                                                           125
In functie kan er onderscheid gemaakt worden tussen de tekeningen en modellen
die gemaakt zijn als presentatiemiddelen en de tekeningen en modellen die het
denkproces van bouwkundig ontwerpers dienen. In de eerste groep, worden
tekeningen en modellen vooraf uitgedacht en bestaat er reeds een ontwerpidee. Zij
vormen de praktische communicatiemiddelen in het realisatieproces waarbij de
nadruk ligt op het mogelijk maken van het bouwen. De communicatie naar anderen
- toekomstige gebruikers, aannemers en ontwikkelaars staat in deze beelden centraal.
Er worden keuzes gemaakt over schaal, materiaal, detailniveau en techniek en vaak
zijn er conventies en regels die bepalen welke informatie op welke wijze moet worden
overgedragen. De tweede functie-het dienen van het denkproces van bouwkundigen
- is daarmee de interne communicatie van de ontwerper met zichzelf of tussen
ontwerpers onderling. Om presentatiemodellen en tekeningen te kunnen maken die
ontwerpideeën communiceren naar de buitenwereld, dienen tekeningen en modellen
allereerst om de ontwerper zelf inzicht te geven in de opgave en diens mogelijke
vertalingen. Deze beelden zijn geen op zichzelf staande kunstwerken, noch
bouwtekeningen; zij zijn onderdeel van een complex denkproces en daarmee, de
intellectuele bemiddelaars die de bouwkundige verbeelding mogelijk maken.

BEELD EN VERBEELDING

De grote kracht van beelden is dat ze tegelijkertijd in twee werkelijkheden
plaatsvinden; die van de waarneming en die van de verbeelding (Pallasmaa, 2011). In
een tekening of model is er het letterlijk waarneembare, waaruit directe informatie
over vormen, verhoudingen, maten, materialen en relaties af te lezen is. Kijkers
kunnen op analytische wijze naar een beeld kijken en rationeel de eigenschappen van
dat beeld benoemen. Voorbij het letterlijk zichtbare doen beelden aanspraak op de
belevingswereld van de kijker. Zij spreken tot onze zintuigen, ons lichaam en onze
geest en roepen, nog voor we letterlijke kenmerken kunnen benoemen, emoties en
gevoelens op waar we ons al dan niet bewust van worden. Deze poëtische beleving
van het beeld, betekent een `verschuiving van het beeld van de fysieke en materiele
werkelijkheid naar een mentale en imaginaire werkelijkheid' (Pallasmaa, 2011, p. 63).

De kijker ervaart bij het kijken niet alleen een reactie, maar het denk- en
interpretatievermogen van de kijker hij of zij wordt ook geactiveerd. De
totaalbeleving van een beeld wordt gekoppeld aan herinneringen, dromen, de
gemoedstoestand, onbewuste en lichamelijke kennis. Dit proces activeert de
verbeelding en zo ontstaat er door te kijken, een nieuwe werkelijkheid die vertaald
kan worden naar een ontwerpidee. Dat wat een beeld uiteindelijk geeft, naast
aanwijsbare karakteristieken en emoties, is een blik in het oneindige (Frascari, 2007).

126
afbeelding 7.3.3: Studiemodel naar gebouwen in relatie tot het landschap en studiemodellen van een toren in het
landschap (door Jesse Verdoes voor MSc2 The Delta Shelter, gebruik met toestemming).

TEKENINGEN EN MODELLEN: TUSSEN OBJECT EN IDEE

Dit maakt dat beelden zich perfect lenen voor het ontwerpwerk van bouwkundigen.
Bouwkundigen bevinden zich in een tussenpositie waarin zij `datgene als
werkelijkheid moeten beschouwen, wat alleen in een verbeelde toekomst bestaat'
(Frascari, 2007, p. 4). De tekeningen en modellen die zij maken, ontlenen hun waarde
grotendeels aan een zelfde dubbele werkelijkheid waarin zij zowel idee zijn als object
(Healy, 2008, p. 51). Enerzijds is er de eigen werkelijkheid als model of tekening;
anderzijds is er de werkelijkheid die verwijst naar iets anders - een idee over de
toekomstige omgeving.

                                                                                                                                                           127
afbeelding 7.3.4 Conceptmodel voor `Boschplaat Cabin' (door Pjotr van Noesel voor MSc2 The Delta Shelter, gebruik
met toestemming).

Modellen en tekeningen balanceren daarmee tussen herkenbaarheid en uniciteit.
Herkenbaarheid maakt dat de kijker in een tekening of model zich een mogelijkheid
tot realisatie van dat beeld kan voorstellen, waarbij het ontwerp onderdeel wordt
van de bestaande omgeving. Uniciteit maakt dat de kijker tekeningen en modellen
als zelfstandige informatiedragers of kunstwerken beleeft en kan herkennen als iets
nieuws.

Het fragment uit de inleiding, laat de interactie tussen die twee werkelijkheden zien:
de studenten keken niet, als buitenstaanders naar een wit volume in een schaalmodel
van de stad, maar waren in de stad, op een plein en keken naar een nieuw theater.
Zij stelden zich voor hoe het was om dat theater te benaderen, naar binnen te gaan,
omhoog geleid te worden via een monumentale trap, een laatste blik over de stad
te werpen door een groot raam om ten slotte op te gaan in de binnenwereld van
het theater. Op basis daarvan keerden zij weer terug naar het witte schuimvolume;
om te schetsen, bij te snijden en hun gedachten verder te ontwikkelen in de richting
van het gebouw in hun verbeelding. Al observerend, associërend, interpreterend en
verbeeldend ontwikkelde zich een idee en ontstond er een verhaal als antwoord op
een ruimtelijke opgave.
Aandachtig kijken, had een activerende werking. Het leidde tot bewegen om het
model, het verplaatsen en aanpassen ervan en het schetsen van vervolgstappen. Dit
gebeurde, omdat het zien van het beeld de verbeelding stimuleerde en ideeën opriep.
Het kijken, betekent dus het lezen wat letterlijk op papier staat, maar ook het zoeken
naar een potentie (El-bizri, 2007). Omdat de tekeningen en modellen gemaakt door de

128
bouwkundige per definitie onaf zijn en zich in een tussenstadium bevinden, bevinden
zij zich daar waar de bouwkundige ideeën zich ook bevinden; tussen de mentale en de
fysieke wereld, tussen de verbeelding en de werkelijkheid.
ONTWIKKELING VAN BOUWKUNDIGE IDEEËN
In het voorgaande, is beeld benadrukt als een middel om de verbeelding te activeren
door aandachtig te kijken. Het kijken is in het bouwkundig proces echter niet los
te zien van het maken: het witte volume moest eerst geproduceerd worden om de
verbeelding van de studente aan te wakkeren en een idee te doen ontstaan. Daarmee
bestaat de werkelijke communicatie tussen ontwerper en beeld uit de interactie tussen
het maken en kijken. In het beeldend onderzoek, worden beelden geproduceerd en
geobserveerd om tot nieuwe inzichten en ideeën te komen. De door modellen en
tekeningen verkregen inzichten en ideeën worden getest en doorontwikkeld door
de productie van nieuwe modellen en tekeningen - die vervolgens ook weer
geobserveerd worden. Dit proces blijft zich herhalen, waarin het idee continu
verfijnd, aangepast en vertaald wordt naar een realiseerbaar ruimtelijk ontwerp.

afbeelding 7.3.5 Constructief studiemodel voor de routing naar een torenkamer (door Jesse Verdoes voor MSc2 The
Delta Shelter, gebruik met toestemming).

Voorafgaand aan het moment in de studio hadden de jonge ontwerpers een opgave
ontvangen voor een nieuw theater aan de rand van een historisch stadshart. Dit soort
opgaven kent een grote hoeveelheid eisen op pragmatisch, technisch en economisch,
sociaal, cultureel, esthetisch en emotioneel vlak. De taak van bouwkundigen is deze
verschillende, vaak tegengestelde, eisen te synthetiseren tot een overkoepelend idee
en te vertalen naar een realiseerbaar bouwproject. In dit proces worden zij
geconfronteerd met meerdere tegenstellingen die betrekking hebben op het tastbare
versus het subtiele; hun intellectuele en intuïtieve kennis, de mentale en de fysieke
wereld, de bestaande en toekomstige wereld en pragmatische, esthetische en
emotionele eisen.

                                                                                                                                                           129
Hierbij is een puur intellectuele benadering ontoereikend. Woorden en logica alleen
geven de ontwerper geen toegang tot de benodigde impliciete, lichamelijke kennis.
Een letterlijke omschrijving van een idee is evenmin toereikend om informatie over
te dragen over de belevingsaspecten van een ontwerp. Om te kunnen bewegen tussen
de tegenstellingen inherent aan de bouwkundige ontwerpopgave, is een tijdelijke
bevrijding van de complexiteit nodig die tegelijkertijd de verbeelding activeert en
toegang geeft tot impliciete kennis.

De enige manier om uit de wirwar van mogelijkheden en eisen te komen is door
te maken in de taal van het beeld. Zoals Alvar Aalto zegt: `...zodra het gevoel voor
de opdracht en de ontelbare eisen die daarbij horen, in mijn onbewuste zijn gezakt,
vergeet ik het doolhof van problemen even. Ik ga dan over op een werkmethode die
lijkt op die van abstracte kunst. Ik teken instinctief, geen architectonische syntheses,
maar eerder kinderlijke composities en op deze manier, ontstaat op abstracte wijze
een leidend idee, een soort universele substantie die me helpt om de talloze
tegengestelde onderdelen van de opgave in harmonie te brengen' (Pallasmaa & Sato,
2007, p. 248).

Door te schetsen krijgt de ontwerper toegang tot de `enorme analoge database met
instinctieve informatie' opgedaan met de zintuigen en via het lichaam (Frascari, 2007,
p. 4). Dit maakt het belang van analoog werken duidelijk; door te werken met de
hand, ontstaat er een naadloze interactie tussen handen, ogen en geest en daarmee,
een directe verbinding tussen mentale, emotionele, lichamelijke en fysieke kennis
(Pallasmaa, 2009). Deze verbinding maakt het mogelijk om continu heen en weer
te bewegen tussen de werkelijkheid van tekening of model en het project in de
verbeelding. De taal van het beeld, noch de makende hand, maakt onderscheid tussen
wat intellectueel bekend is en wat niet, tussen analytische, lichamelijke en emotionele
kennis. Evenmin, wordt er onderscheid gemaakt tussen kennis waarvan ontwerpers
zich bewust van zijn en kennis waarvan ze dat niet zijn, de intuïtie. Het maken van
tekeningen en modellen, geeft op geïntegreerde wijze toegang tot diepe kennis, die
helpt bij het structureren van een opgave en het komen tot een samenhangend idee.

Tegelijkertijd, zo stelt de uitspraak van Alvar Aalto, bevrijdt het gebruik van beeldende
middelen ontwerpers tijdelijk van de complexiteit van de opgave. Zij kunnen met het
gebruik van beelden werken vanuit hun tussenpositie - tussen werkelijkheid en de
verbeelding en vrijuit abstraheren, delen weglaten, toevoegen, spiegelen, verkleinen
of accentueren zonder dat dit een grote financiële impact heeft of veel tijd kost.

Door te maken worden alle tegenstellingen - tussen esthetische, pragmatische en
emotionele eisen, tussen verschillende kennisvormen en bouwkundige deelaspecten,
voor het eerst verenigd in één gebaar. Dit gebaar, in tekening of model, geeft een
indicatie dat het ontwerpvraagstuk oplosbaar is, zelfs wanneer het beeld nog heel
abstract is. Het gaat bij deze zoektocht naar een idee om het vinden van een kwaliteit
en niet zozeer om een pasklare oplossing. `Ieder model heeft een of meer dingen. Je
kunt niet echt zeggen wat, wat is - een compositie van een paar dingen, materialen, of
wat dan ook. ... het is de indicatie van een principe, van een potentieel dat het gebouw
kan bieden' (Ole Scheere in Yaneva, 2009, p. 56).

130
Er is in het zoekproces niet eerst een concreet idee, dat vertaald wordt naar beeld. Het
doel van het maken is, `iets te ontdekken dat tegelijkertijd origineel en herkenbaar is'
(Pérez-Gómez, 2007, p. 22) en zo, tot een idee te komen. `De ontwerper denkt terwijl
ze werkt; haar denken komt direct voort uit het object ... Niemand kan claimen dat
er eerst een abstract idee is in de geest van de bedenker, dat vervolgens ingebed,
belichaamd en gematerialiseerd is in een vorm' (Yaneva, 2009, p. 57 & 60). Het
interactieve proces van maken, observeren, ervaren, associëren, interpreteren en
vertalen van tekeningen en modellen, geeft ontwerpers toegang tot, en inzicht in
opgaven en ontwerpideeën.
OVERDRACHT VAN BOUWKUNDIGE IDEEËN
De verkregen inzichten tijdens het beeldend onderzoek, maakt het mogelijk om
tekeningen en modellen in te zetten om ideeën - en de fysiek-ruimtelijke vertalingen
daarvan, over te dragen naar externen. Het doel in deze overdracht, is het genereren
van inzicht bij alle betrokken partijen in een ontwerpidee dat al dan niet gebouwd kan
worden. Dit vereist het maken van bewuste keuzes over welke informatie en welke
ervaring de presentatiebeelden moeten overdragen.

afbeelding 7.3.6 Presentatiemodel voor `Boschplaat Cabin' (door Pjotr van Noesel voor MSc2 The Delta Shelter,
gebruik met toestemming).

Centraal daarin, staan vragen omtrent de dubbele werkelijkheid van representatieve
tekeningen en modellen: waar balanceert de tekening of het model tussen
zelfstandigheid en herkenbaarheid? Hoeveel ruimte is er voor de verbeelding, voor

                                                                                                                                                           131
persoonlijke associaties en voor emoties? In hoeverre blijft de kijker een
buitenstaander, die de tekening of het model analytisch leest en in welke mate wordt
de kijker meegenomen in een beleving?

De overdracht van een idee betekent veel meer dan het overdragen van feitelijke,
praktische of wettelijke informatie die op efficiënte wijze kan worden opgenomen
in tekeningen en modellen. Analytische uitleg en exacte specificatie van alle
bouwkundige elementen dient het praktische bouwen, maar helpt niet bij het delen
van het ontwerp zoals dat leeft in de verbeelding. Wanneer echter esthetiek leidend
wordt en de beelden puur artistieke voorstellingen worden, zal de beleving van de
tekening of het model overheersen en verdwijnt de relatie met de beoogde
werkelijkheid.

Het is van belang de tweeledige kracht van beeld te blijven erkennen. Beelden kunnen
op efficiënte wijze verschillende soorten informatie overdragen, maar niet alles is
letterlijk in woorden te vatten of in de concrete lijnen te definiëren; zij spreken
tot de verbeelding, een mentale wereld met dromen, herinneringen en ideeën. Net
zoals tekeningen en modellen de mentale wereld van de ontwerper activeren in het
ontwerpproces, doen ze dat ook bij klanten, aannemers, ontwikkelaars en
constructeurs. De tekeningen en modellen dienen kijkers mee te nemen in een
beleving waardoor ze deze als werkelijkheid ervaren. Deze beleving geeft hen zowel
bewust als onbewust, inzicht in de motivaties en keuzes van de ontwerper. Alleen
als dat begrip bestaat, kan er effectief en diepgaand met alle betrokkenen gesproken
worden over alle deeloplossingen binnen een ontwerp.

Uiteindelijk, leidt dit tot de praktische vraagstukken omtrent het maken en
presenteren; Welke tekeningen en modellen zijn er nodig om het idee uit te leggen?
Welke technieken en materialen worden gebruikt? Wat wordt geaccentueerd,
weggelaten of verborgen? Welke schaal wordt toegepast? Welk perspectief wordt er
gekozen? In welke context worden de beelden gepresenteerd? - Deze vragen kunnen
alleen goed worden beantwoord als de ontwerper diepgaand inzicht heeft in het
ontwerpidee, verkregen tijdens het beeldend onderzoek.

COMMUNICATIE MIDDELS TEKENINGEN EN MODELLEN

Tekeningen en modellen maken het mogelijk om bouwkundige ideeën te ontwikkelen
en over te dragen naar de buitenwereld. Deze ideeën, bevinden zich in een
tussenpositie; tussen de fysieke en de mentale werkelijkheid, de werkelijke en de
verbeelde wereld, de intuïtieve en de intellectuele wereld. Tekeningen en modellen,
maken het mogelijk om die tegenovergestelde werelden samen te brengen. Zij
bevinden zich daar, waar bouwkundige ideeën zich bevinden en representeren het
visuele denken van bouwkundig ontwerpers.

132
afbeelding 7.3.7 Presentatietekening met geïntegreerde aanzichten (door Jesse Verdoes voor MSc2 The Delta Shelter,
gebruik met toestemming).

Voor bouwkundig ontwerpers betekent het gebruik van tekeningen en modellen
daarmee:

     · Het besef dat beelden tot de verbeelding spreken en meer laten zien dan het
         letterlijk aanwijsbare;

     · Een proces van maken en kijken, waarin de verbeelding gestimuleerd wordt
         om tot ideeën te komen;

     · Het maken met de handen om toegang tot intuïtieve en lichamelijke kennis te
         krijgen;

     · Het ontwikkelen van een diepgaand inzicht in ontwerpopgaven en
         ontwerpideeën;

     · Het verkrijgen van inzicht in de wijze waarop ontwerpideeën kunnen worden
         overgedragen naar de buitenwereld;

     · Het besef dat presentatietekeningen en -modellen balanceren tussen tot de
         verbeelding spreken en concrete informatie overdragen.

BRONNEN

Cross, N. (2001). Designerly ways of knowing: design discipline versus design science.
Design Issues, 17(3), 49-55.

El-bizri, N. (2007). Imagination and Architectural Representations. In M. Frascari, J.
Hale, & B. Starkey (Eds.), From Models to Drawings. (pp. 34-42). New York: Routledge.

                                                                                                                                                           133
Frascari, M. (2007). Introduction. In M. Frascari, J. Hale, & B. Starkey (Eds.), From
Models to Drawings. (pp. 1-7). New York: Routledge.
Groat, L., & Wang, D. (2013). Architectural Research Methods (2 ed.). Hoboken: Wiley &
Sons.
Healy, P. (2008). The Model and its Architecture. Rotterdam: 010 Publishers.
Pallasmaa, J. (2009). The Thinking Hand: Existential and Embodied Wisdom in Architecture.
Hoboken: Wiley.
Pallasmaa, J. (2011). The Embodied Image. Chichester: John Wiley & Sons Ltd.
Pallasmaa, J., & Sato, T. (2007). Alvar Aalto through the eyes of Shigeru Ban. London:
Black Dog Publishing & Barbican Art Gallery.
Pérez-Gómez, A. (2007). Questions of Representation, the poetic origin of
architecture. In M. Frascari, J. Hale, & B. Starkey (Eds.), From Models to Drawings. (pp.
11-22). New york: Routledge.
Yaneva, A. (2009). Made by the Office for Metropolitan Architecture: An Ethnography of
Design. Rotterdam: 010 Publishers.

134
HOOFDSTUK 7.4: MONDELINGE ONTWERPPRESENTATIE

REMON ROOIJ

S A M E N VAT T I N G

Dit hoofdstuk gaat over hoe je een goede ontwerppresentatie kunt geven en
voorbereiden. Het geeft tips en ideeën over de thema's: je publiek, de
presentatiesetting, het presentatiedoel, de presentatiestructuur, de presentatiestijl, het
gebruik van attributen zoals tekeningen, maquettes, modellen, posters en slides, de
vragenronde, tijd, en groepswerk.

KERNBEGRIPPEN

Ontwerppresentatie, communicatie, attributen,  taalgebruik,  overtuigen,
voorbereiden, vragen beantwoorden, discussie

INTRODUCTIE

Mondeling presenteren is een belangrijke vaardigheid voor bouwkundigen: in het
onderwijs omdat dat één van dé manieren is om je ontwerpwerk te beoordelen, en
in de praktijk is het misschien wel dé belangrijkste vaardigheid om je ontwerpwerk
toegankelijk maken voor een breed publiek, zoals opdrachtgevers, gebruikers,
bewoners, politici, investeerders, critici, en dergelijke Je zult je publiek en/of
beoordelaars moeten overtuigen dat jouw ontwerp een passend voorstel is voor de
ter tafel liggende opgave, de moeite waard is om te beschouwen, en wellicht om in te
investeren.

Over mondeling presenteren is veel geschreven en veel onderzocht (Anderson, 2016;
Korte & Vaske, 2012; Kruyzen, 2007; Tiggeler, 2014). Dat gaan we in dit hoofdstuk
niet overdoen. We gaan het dus niet diepgaand hebben of je een presentatie uit je
hoofd moet leren of spontaan, ter plekke moet `verzinnen'. Iets ter plekke verzinnen is
slechts voor weinig weggelegd om dat heel goed te kunnen. Maar soms moet het, dus
advies is om het zo af en toe zeker te doen, maar niet bij je eindpresentatie wanneer je
cijfer er van afhangt!

En we gaan het ook niet hebben over je kleding en/of lichaamshouding. Of je het
nu leuk vindt of niet, je kleding en houding geven een (eerste) indruk, en het advies
is om ervoor te zorgen dat die passend zijn bij jou als persoon, maar zeker ook bij

                                                             135
de situatie waarin de presentatie zich afspeelt. Ook gaan we het niet hebben, of het
beter is de laatste nacht aan je presentatie te werken, of goed te slapen. Dat lijkt me
duidelijk: de beste voorbereiding voor een ontwerppresentatie is een goede nachtrust.
Een uitgerust hoofd is voor een publiek trouwens ook prettiger om naar te kijken.

We zullen ook niet ingaan op of het nu goed of slecht is wanneer je zenuwachtig bent.
Wanneer je een (top)prestatie wilt leveren, komt je lijf in de `prestatiestand', doorgaans
aangeduid met je `arousal'-niveau (zie www.youtube.com/watch?v=2xwaIfxKl8E voor
een filmpje waar dit goed wordt uitgelegd). Als je `under-aroused' bent - (te)
nonchalant, (te) achteloos, (te) onverschillig - heb je grotere kans op fouten omdat je
het allemaal te gemakkelijk op zou kunnen vatten, of er niet bij bent. Als je `over-
aroused' ben - (te) hyper, (te) chaotisch, (te) snel - heb je grotere kans op fouten omdat
je de rust en het overzicht doorgaans niet kunt bewaren. Voor elke activiteit is er voor
elke persoon een optimaal niveau van arousal. Dat zul je zelf bij je zelf moeten gaan
uitvinden. Voel je je te rustig, zet bijvoorbeeld dan stevige muziek op, of ga actiever
bewegen; dan gaat je arousal niveau omhoog. Voel je veel druk, concentreer je dan
bijvoorbeeld op je ademhaling, of span de achterkant van je lijf (rug) aan: druk uit zich
in vergrote spierspanning van borst en buik en door je rug aan te spannen ontspan je
de voorkant van je lijf. Maar zoals gezegd, hier gaan we allemaal niet diep op in. Maar
wat dan wel?

In deze bijdrage gaan we een voor een kijken naar de volgende aspecten die spelen
bij bouwkundige ontwerppresentaties in de praktijk en in de bouwkunde
onderwijssetting:

     · Voor wie en waar presenteer je je ontwerp?

     · Hoe bouw je een mondelinge ontwerppresentatie op?

     · Welke stijl past bij een ontwerppresentatie?

     · Hoe zet je tekeningen, posters, maquettes effectief in bij je
         ontwerppresentatie?

     · Wat te doen als je maar weinig presentatietijd krijgt?

     · Kun je de vragenronde voorbereiden? En wat als je een vraag niet weet of niet
         snapt?

     · Hoe presenteer je groepswerk? Iemand namens de groep, of juist met elkaar?

JE PUBLIEK, DE SETTING

Mondeling presenteren doe je natuurlijk voor een publiek. De mensen in het publiek
hebben hun eigen voorkennis en verwachtingen van `jouw' presentatiemoment. Een
belangrijke stap bij de voorbereiding van een mondeling presentatie is om (in
gedachten) in de schoenen te gaan staan van je publiek. Hoe kun je met jouw verhaal
goed aanhaken bij hun leefwereld? Als je dat lukt, heb je de grootste kans dat jouw
verhaal `landt'. Je eerste woorden en zinnen zijn daarbij vaak cruciaal: je wilt je publiek
vanuit hun gedachtewereld meenemen naar jouw gedachtewereld, en daar heb je
meestal een korte inleiding voor nodig. Zorg ervoor dat je publiek met de juiste
verwachtingen naar jouw ontwerppresentatie gaat luisteren.

136
Voor ontwerpers, ontwerpdocenten of ontwerpstudenten heb je logischerwijs een
andere type inleiding (en presentatie) nodig dan voor niet-ontwerpers. Ontwerpers
snappen elkaars vakjargon en ontwerp(proces)problemen. Maar ook opdrachtgevers,
politici, aannemers, investeerders en dergelijke zijn professionals, dus ook die moet
je professioneel benaderen. Zij hebben echter waarschijnlijk een compleet andere
perceptie van jouw ontwerp en het ontwerpproces dan de ontwerpspecialisten. En
dan de gebruikers, een zeer belangrijke doelgroep, maar ook die hebben weer andere
behoeften waar jij met je presentatie-inhoud en -stijl bij moet zien aan te sluiten.
Wanneer al deze groepen tegelijkertijd in de zaal zitten, zul je een middenweg moeten
vinden.

Probeer een klik met je publiek te krijgen. Het maakt daarbij niet veel uit of je een
groot of klein publiek hebt, kijk hen aan, geef hun de waardering dat ze gekomen
zijn om te luisteren, en geef ze een (duidelijke) boodschap mee in je verhaal. Betrek
je publiek bij je verhaal. Maak het voor hen persoonlijk. Geef voorbeelden. Leg een
vraag neer, wacht dan even, zodat mensen er oprecht over kunnen nadenken, en vertel
dan hoe jij het ziet, of hoe jij in jouw ontwerp er mee omgegaan bent. En bedenk dat
interactie soms dé oplossing kan zijn (of lijken) om je publiek te betrekken, maar dat
dat ook veel tijd kan kosten, die je niet altijd hebt. Idealiter zorg jij dat er genoeg tijd
over blijft voor een leuke interactie na afloop van je ontwerppresentatie. Weet ook dat
een Nederlands publiek doorgaans houdt van mensen die to the point zijn. Zij willen
in een presentatie graag snel weten waar het naar toe gaat, of wat je te melden hebt.
Maar dat is niet overal in de wereld zo. Wil je daar meer over weten? Lees dan het
boek The Culture Map van Erin Meyer (2016).

Check van te voren altijd de setting waar je gaat presenteren, en zet die setting
naar jouw hand, voor zover je dat kan en mag. Meestal mag er best veel, als je het
netjes vraagt. Bij een ontwerppresentatie gebruik je vaak attributen (presentatieslides,
maquettes, tekeningen, posters, en dergelijke). Zorg dus voor een goed opstelling
waarin jij en je attributen elkaar kunnen versterken, en iedereen in de zaal alles goed
kan zien en horen.

HET DOEL EN STRUCTUUR VAN ONTWERPPRESENTATIES

Ontwerppresentaties kunnen verschillende doelen hebben. Wij zullen hier alleen
ingaan op tussen- en eindpresentaties zoals we die kennen in ons onderwijs. Maar
de lessen die getrokken worden reiken verder dan alleen in de onderwijssituatie. Bij
een tussenpresentatie is vaak het doel om te zien of je als ontwerpstudent goed op
weg bent, zowel qua ontwerpproducten als qua ontwerpproces. Mooie (eind)plaatjes
zijn vaak veel minder belangrijk dan te laten zien dat je met de goede dingen bezig
bent (geweest): de context, de locatie, deelstudies en ontwerpvarianten voor de
verschillende ontwerpdomeinen, conceptvorming, en dergelijke (Van Dooren et al.
2014). Bij een eindpresentatie is het doorlopen proces doorgaans veel minder
belangrijk om te presenten en ligt de focus meestal op je motivatie (laag 1), ambitie,
visie en concept (laag 2), de uitwerking in de ontwerpproducten (laag 3), en - als er
tijd voor is - de verdieping, ontwerpcontext en ontwerpreflectie (laag 4).

Dus waar bij tussenpresentaties het logisch is om je ontwerpproces, je stappen en je
verschillende gedane activiteiten chronologisch door te nemen om te zien `waar je

                                                                                                                                                           137
nu staat', is dat bij eindpresentaties écht anders: daar spreek je first and foremost
over je eindresultaat. En als mensen willen weten hoe je tot dat eindresultaat gekomen
bent, kun je dat bijvoorbeeld in vierde laag (verdieping en/of ontwerpreflectie) van je
presentatie opnemen, of wachten tot daar een vraag over komt in de vragenronde.

Het is slim om van tevoren heel goed met je opdrachtgever (in het onderwijs vaak
de docent) te checken wat de doelen en beoordelingscriteria van de presentatie zijn.
Bij tussenpresentaties zijn die vaak anders dan bij eindpresentaties. Dat heeft directe
gevolgen voor de structuur van je presentatie. Om blunders te voorkomen, of om
te finetunen, kun je voor jezelf of met medestudenten try-outs organiseren van de
formele presentatiemomenten, voor zover een docent dat niet al in het lesplan heeft
opgenomen. Op presentatiemomenten komt alles bij elkaar, en dat zijn hele goede
momenten om feedback te ontvangen en te geven. Na try-outs heb je de tijd om
feedback te verwerken. Bij formele presentatiemomenten vaak veel minder. En zorg
altijd voor een kop en een staart aan een presentatie: de kop om mensen op het
goede pad te krijgen, de staart om mensen naar huis te sturen met de belangrijkste
boodschap, en/of om mensen uit te nodigen om verder door te praten.

P R E S E N TAT I E S T I J L

Vaak valt te horen op zaal, als feedback opmerking, dat studenten hun plannen wat
meer zouden moeten `verkopen'. Wat wordt daar eigenlijk mee bedoeld? Want aan
loze verkooppraatjes heeft niemand wat, en zo willen we onze TU studenten
natuurlijk niet opleiden. Een overtuigende ontwerppresentatie gaat over
professioneel woordgebruik, weten waar je het over hebt, logisch en enthousiast je
verhaal neerzetten (wellicht zelfs met een grapje, anekdotes en/of voorbeelden), met
duidelijkheid over wat je wilt bereiken, waarom en hoe, en met empathie voor de
opdrachtgever en (toekomstige) gebruiker(s). Feitelijk dus dat je letterlijk en figuurlijk
staat voor je boodschap, niet alleen verbaal, maar ook non-verbaal: sta stevig in je
schoenen, kijk je publiek aan, maak gebruik van je podium, maak gebruik van je
attributen, gebruik je handen en mimiek om je boodschap kracht bij te zetten.

HET GEBRUIK VAN TEKENINGEN, MAQUETTES, MODELLEN, POSTERS,
SLIDES

Bij ontwerppresentaties is het inzetten van attributen een goed gebruik. Maar vraag
je af: zijn de ontwerpproducten een toelichting bij jouw verhaal? Of: ben jij met jouw
woorden de toelichting bij het ontwerp? (zie ook hoofdstuk 7.2) Wil je de aandacht op
jou en jouw verhaal, of op de ontwerpproducten? Of kan dat heen en weer gaan? En
wat verwacht een publiek?

Als het alleen zou gaan om de ontwerpproducten dan is een tentoonstelling of een
videopresentatie van het ontwerp wellicht een betere presentatiewijze dan de
mondelinge presentatie. Daarom ben ik er van overtuigd geraakt dat het bij
mondelinge presentaties vooral ook om jou als ontwerper en jouw ontwerpverhaal
draait. Mijn advies: zet de ontwerpproducten en attributen dan ook in, in jouw
verhaallijn.

138
Een veel gemaakte presentatiefout is dat degene die presenteert gaat staan praten
tegen de poster, de computer, het videoscherm, of de maquette in plaats van tegen
het publiek. (Te lang) Met je rug naar het publiek staan is een doodzonde in
presentatieland! En dit is gemakkelijk te voorkomen, en vergt simpelweg wat
ruimtelijk inzicht om tussen attribuut, publiek en jou een driehoek te creëren zodat je
altijd makkelijk tussen publiek en attribuut kunt schakelen en bewegen.

Als je attributen hebt, zorg dan ook dat je ze gebruikt tijdens je verhaal. Het is zonde
om je mooie maquette alleen maar als versiering in de zaal te hebben; ga er naar
toe, wijs dingen waar je het over hebt aan. Attributen die je niet gebruikt, zouden er
eigenlijk ook niet hoeven te zijn; ze leiden dan alleen maar af.

VRAGENRONDE

Een belangrijk onderdeel van de ontwerppresentatie dat wat minder makkelijk door
de presentator te sturen is, is het deel waar er vragen over het ontwerp en het
ontwerpproces gesteld worden: de vragenronde. Toch kun je de discussie sturen, tot
op een bepaalde hoogte. Zorg er bijvoorbeeld voor dat je de vraag goed begrijpt
voordat je hem beantwoordt! Dit kan door eerst een tegenvraag stellen om de
vraagstelling te verduidelijken, of misschien zelfs wel iets van richting te veranderen.
En als je een antwoord echt niet weet, is het vaak slimmer dat dan eerlijk te zeggen,
dan heel overtuigend een `fout' antwoord te geven, waarmee je jezelf klemzet. Er is
natuurlijk altijd de kans dat je er (op korte termijn) mee weg komt, maar het getuigt
juist ook van inzicht als je weet wat je niet weet. Dan formuleer je dat gezamenlijk als
`gaan we nog uitzoeken'.

Als presentator weet je heel goed wat je niet over je ontwerp gaat vertellen in je
presentatie. Er is een gerede kans dat wat je niet vertelt aan de orde kan komen bij de
vragenronde. Antwoorden op dat type vragen kun je zelf goed voorbereiden. Je kunt
ervoor zorgen dat je voor die te verwachten vragen, het antwoordmateriaal makkelijk
beschikbaar hebt, bijvoorbeeld een aantal tekeningen of slides extra, achteraan je
reguliere presentatie geplakt. Een andere strategie is om bepaalde vragen uit te lokken
door een uitdagende conclusie, een serie (discussie)vragen waar je zelf graag reactie op
wilt hebben, of een prikkelende stelling. Daarmee laat je zien dat je inzicht heb over
dat wat je nog niet weet, of waar je zelf nieuwsgierig naar bent, en een actieve zoeker
naar feedback bent.

TIJD

Soms word je gevraagd om een korte pitch van een paar minuten te geven, soms juist
veel langer, bijvoorbeeld bij een eindpresentatie. Vaak lijkt het dat het niet uitmaakt
hoeveel tijd je gegeven wordt, je altijd tijd te kort hebt. Wie herkent dat niet? Ik
kan je hier nu één groot presentatiegeheim prijsgeven: je hebt nooit tijd te kort,
je hebt hoogstens informatie te veel voor het gegeven tijdslot. Tijd is immers tijd.
Daar valt niet zoveel aan te doen. Maar waar je wél wat aan kunt doen, is kijken (en
oefenen) of je niet te veel - of te weinig - materiaal hebt om te presenteren voor dat
tijdslot. Daarom zijn die try-outs zo belangrijk! Wat je wilt, is dat je in ieder geval
de belangrijkste elementen van je ontwerppresentatie rustig kunt uitleggen en laten
zien. Daarom is het bijvoorbeeld niet slim om het allerbelangrijkste van je presentatie

                                                                                                                                                           139
helemaal aan het einde te stoppen. Stel je voor dat de voorzitter van de sessie zegt
dat je moet stoppen, omdat jij over je tijdlimiet heen bent, en je hebt het alleen nog
maar gehad over de locatie-analyse, de maatschappelijke context, je ontwerpproces,
en misschien je visie en concept, maar nog niet het ontwerp met uitwerkingen. Dan
sla jij de plank mis, en niet de voorzitter die naar de klok wijst. Waar je bij een
tussenpresentatie meestal wel ruim de tijd moet nemen en moet beginnen met een
uitgebreide locatie- en contextanalyse, is dat voor je eindpresentatie nice-to-have en
niet een need-to-have. Uitgebreide analyseresultaten horen meestal thuis in laag 4
van je eindpresentatie.

GROEPSWERK

Een laatste thema waar we nog even induiken is hoe je slim groepswerk kunt
presenteren. De `makkelijke', maar doorgaans niet zo krachtige vorm is, om iedereen
zijn/haar eigen deel te laten presenteren. Er zit hier namelijk een heel groot gevaar,
dat het verhaal overkomt als losstaande brokken informatie, zelfs bij een mooi
harmonieuze lay-out. Wanneer je hebt geopereerd als groep mensen, maar niet als
team, wordt dan vaak (pijnlijk) zichtbaar. Snel blijkt bij dit soort presentaties dat elk
individu zich alleen maar druk heeft gemaakt over het eigen deel, en niet over het
totaal en de integratie van de deelstudies.

In een goed teamproject weten alle teamleden genoeg van alles om alles te kunnen
presenteren. Omdat presentaties goed voor te bereiden zijn, zou elk teamlid (of een
kleine afvaardiging) namens het team moeten kunnen presenteren. En bij de
vragenronde kun je dan mooi je specialisten inzetten en actief het woord geven voor
de detailvragen. Hoe professioneel is dat! Deze manier van werken is meestal ook
leuker en leerzamer, omdat elk teamlid zich écht moet inleven in elkaars werk, en zo
makkelijker gedurende het project vragen aan elkaar kan stellen, feedback geven en
ontvangen.

LAATSTE ADVIEZEN

Mondeling presenteren is een vaardigheid. En het goede nieuws is, is dat
vaardigheden te leren zijn door het veel te doen. Met vallen én opstaan. Natuurlijk
zullen sommige mensen meer aanleg hebben voor deze vaardigheid - talent is immers
oneerlijk verdeeld over mensen - maar met veel oefensituaties en feed-back van
mede-studenten en docenten kun je ver komen. Ook kijken naar hoe goede
presentatoren het doen, en meer achtergrondinformatie lezen over mondeling
presenteren, geven je wellicht ideeën om zelf uit te proberen in een volgende
presenteersituatie.

Eén van de beste vragen die docenten kunnen stellen bij een eindpresentatie is niet
zozeer waarom je een bepaalde ontwerpkeuze gemaakt hebt, maar wat je allemaal
hebt gedaan, om tot die ontwerpbeslissing te komen. Welke deelstudies, deelanalyses,
deelonderzoekjes, variantenstudies plus ex-ante evaluaties, interviews,
referentiestudies, en dergelijke, heb je gedaan om nu genoeg informatie te hebben
om een goed onderbouwde en goed doordachte ontwerpkeuze uit te leggen en te

140
verantwoorden. Mijn advies: wees te allen tijde goed voorbereid op deze vraag. De
consequentie hiervan is natuurlijk dat je dit soort (onderzoek en ontwerp)activiteiten
integraal moet opnemen in je ontwerpproces!
BRONNEN
Anderson, C. (2016). De TED methode. Impactvol presenteren. Maven publishing
Amsterdam.
Korte, H., & Vaske, B. (2012). Professioneel presenteren - Sprankelend spreken in de
praktijk. 2010 Uitgevers.
Kruyzen, H. (2007). Spraakmakend Presenteren. Haal meer uit zakelijke teksten en
toespraken (2nd ed.). Amsterdam: Het Spectrum.
Meyer, E. (2016). The culture map. Decoding How People Think, Lead, and Get Things Done
Across Cultures. Ingram Publishers.
Tiggeler, E. (2014). Beter in presenteren. Academic service.
Van Dooren, E., Boshuizen, E., van Merriënboer, J., Asselbergs, T., & Van Dorst, M.
(2014). Making explicit in design education: generic elements in the design process.
International Journal Technology Design Education, 24(1), 53-71.

                                                                                                                                                           141
142
                             DEEL III.

DEEL C: SPECIFIEKE BOUWKUNDIGE
             VAARDIGHEDEN EN

        ONDERZOEKSMETHODEN

                                                                                                                             143
144
HOOFDSTUK 8: ONTWERPEN ALS ACADEMISCHE VAARDIGHEID

                                                                                                                                                           145
146
HOOFDSTUK 9: HISTORISCH ONDERZOEK: EEN VOORBEELD

REINOUT RUTTE EN CAROLA HEIN

Deze tekst is een bewerking van Rutte (2021) `Stad en land op een paneeltje van Harm
Kamerlingh Onnes. Een schilderij met een verhaal'.
Om je een idee te geven van wat historisch onderzoek doen nou eigenlijk is, neemt
kunst-, architectuur-, stedenbouw- en landschapshistoricus Reinout Rutte je
hieronder mee aan de hand van een voorbeeld uit zijn eigen onderzoekspraktijk, die
begint met nieuwsgierigheid en verwondering. Hij heeft zijn bronnen en bevindingen
zorgvuldig gedocumenteerd, zodat anderen zijn redenering kunnen volgen, maar
deze technische details hebben het onderzoek niet geleid. Zoals uit zijn verhaal blijkt,
kunnen de bronnen bestaan uit kunst of deel uitmaken van het alledaagse, kunnen
de gebruikte materialen tekstueel of visueel zijn, kunnen ze verschillende afmetingen
en vormen hebben of onderdeel zijn van onze dagelijkse leefomgeving, maar ook
uit boeken afkomstig zijn. De onderzoeker speelt een sleutelrol aangezien deze
zorgvuldig vragen formuleert en relevant bronnenmateriaal identificeert. Kritische
reflectie en bewustwording, maar ook grondige documentatie zijn de sleutel tot het
produceren van een zinvol onderzoek.
GEBOUW, STAD EN LAND OP EEN SCHILDERIJ VAN HARM
KAMERLINGH ONNES
Tijdens een kijkdag van het Venduehuis in Den Haag viel mijn oog op een in een
vitrine weggestopt olieverfschilderijtje van een landschap met een opvallende toren.
Graag wilde ik het beter bekijken, waarop een veilinghuismedewerker het mij
aanreikte: een levendig neergezet duinlandschap met veel groenschakeringen en gele
bloemetjes onder een onstuimige Hollandse wolkenlucht (afb. 9.1a).

                                                                                                                                                           147
Afbeelding 9.1a: Harm Kamerlingh Onnes, Duinen met watertoren ten noorden van Scheveningen, 1929, olieverf op
paneel, 20 x 26,5 cm, voorkant (collectie Reinout Rutte, Hillegom ©Erven Onnes Kamerlingh).

148
Afbeelding 9.1b: Harm Kamerlingh Onnes, Gevangenis te Scheveningen, achterkant van Duinen met watertoren ten
noorden van Scheveningen (afb. 9.1a), olieverf op paneel, 20 x 26,5 cm (collectie Reinout Rutte, Hillegom ©Erven
Onnes Kamerlingh).

Lekker winderig weer; je voelt de duinbegroeiing haast wuiven. De duinen kennende
zal het gezien de vele groenschakeringen in het voorjaar zijn geschilderd - de variatie
in dat groen verdwijnt immers tijdens de zomer - door een kunstenaar die met zijn
schilderkist en plankjes op pad is gegaan voor inspiratie. Toen ik het omdraaide bleek
op de achterkant van het houten paneeltje een olieverfschets te zijn gekwast van een
bouwplaats, een muur en twee bruine gebouwen (afb. 9.1b). Op de voorkant ontdekte
ik in de hoek rechtsonder het signatuur HKO en de datering 29.

Volgens de beschrijving in de veilingcatalogus gaat het om een werk uit 1929 door
Harm Kamerlingh Onnes (1893-1985) van de watertoren bij Scheveningen en staat op
de achterkant een studie van gebouwen in datzelfde Scheveningen (Zie de website van
het Venduehuis). Deze Kamerlingh Onnes en zijn vader Menso ken ik uit Museum
De Lakenhal in Leiden, dat van beide kunstenaars een collectie schilderijen bezit,
van Harm bovendien een indrukwekkend glas-in-loodraam uit het Algemeen
Handelsbladgebouw in Amsterdam (Wintgens, 2019).

Tijdens een bloedstollende biedavond op de Venduehuis-onlineveiling woensdag 18
maart 2020, halverwege de eerste week van de coronavirusbeperkingen, werd ik de
gelukkige eigenaar van het intrigerende paneeltje geschilderd door Harm Kamerlingh
Onnes. Dat gaf aanleiding om donderdagnamiddag 19 maart vanuit Hillegom door
een intens rustige kleurende en geurende Duin- en Bollenstreek naar De Slegte in
Leiden te fietsen, de stad uitgestorven door besmettingsangst en
overheidsmaatregelen, maar de geliefde boekhandel open en met een monografie over

                                                                                                                                                           149
Harm Kamerlingh Onnes in de aanbieding. Eenmaal terug thuis, tevreden bladerend
in het boek, viel mijn blik op een schilderij in de collectie van Museum De Lakenhal,
getiteld Gevangenis te Scheveningen, uit 1930 (Baars, Bolten-Rempt & Wintgens
Hötte, 2000, p. 66) (afb. 9.2). De olieverfschets op de achterkant van het door mij
verworven paneeltje is overduidelijk een voorstudie voor dit schilderij.

Afbeelding 9.2: Harm Kamerlingh Onnes, Gevangenis te Scheveningen, 1930, olieverf op paneel, 31 x 51 cm (collectie
Museum De Lakenhal, Leiden ©Erven Onnes Kamerlingh).

Dus op de voorkant van het paneeltje (afb. 9.1a) staat de uitgesproken watertoren
in de duinen juist ten noorden van Scheveningen, mij welbekend van fietstochten
door de duinen, en op de achterkant (afb. 9.1b) de gevangenis aan de noordrand van
Scheveningen, waar je vanuit de duinen de stad in fietst. Eens een kaart bekijken van
omstreeks 1930, dacht ik. Studerend op de kaart, met het schilderijtje in mijn handen,
vroeg ik mij af of de kunstenaar mogelijk is begonnen met de schets van de gevangenis
aan de rand van de stad, zich tijdens het schilderen omdraaide en dacht, goh, dat
duinlandschap met de watertoren is eigenlijk veel mooier, z'n paneeltje eveneens
omdraaide, en met veel verve de golvende duinen neerzette met de watertoren
pontificaal in het midden.
Om dit te verifiëren trapte ik op zondagochtend 22 maart, een frisse en harde
noordoostenwind in de rug, door de duinen naar Scheveningen. Rond half tien kwam
de watertoren in zicht. Hoewel de stadsrand aan de noordkant van Scheveningen
tussen 1929, toen Harm Kamerlingh Onnes daar rondwandelde met zijn schilderkist,
en nu niet is verschoven, bleek het verdraaid lastig om de plekken te vinden waar de
kunstenaar gestaan kan hebben toen hij de gezichten op de voorkant en de achterkant
van zijn plankje vastlegde. Ik fietste en wandelde koortsachtig rond in de omgeving
van de watertoren en de gevangenis, klom over hekken, kroop door struweel, schoot
zeker vijftig foto's met mijn versleten excursiefotocamera en werd wantrouwig
bekeken door zondagochtendrecreanten, terwijl de volgende vragen door mijn hoofd

150
schoten: in hoeverre zijn het gevangeniscomplex en het waterleidingbedrijf, waarvan
de watertoren deel uitmaakt, sinds 1929 veranderd, verbouwd of uitgebreid; is het
landschap getransformeerd, is bijvoorbeeld de begroeiing toegenomen; gaf de
kunstenaar natuurgetrouw weer wat hij zag of manipuleerde hij en zette hij wat hij
zag naar zijn hand om tot een gewenste compositie te komen?
Eenmaal terug thuis via een mooie route langs de binnenduinrand met ferme
tegenwind, was er dus genoeg om nader te onderzoeken, wat wegens de
coronavirusperikelen, dus gesloten bibliotheken, vroeg om inventiviteit. Op het
internet zocht ik naar foto's van de watertoren en de gevangenis omstreeks 1930,
en naar betrouwbare literatuur. Dat leverde na enige uren enkele instructieve oude
foto's op, verder een puik rapport over de watertoren (Spork, 1990) en de vondst
op de website Boekwinkeltjes van een studie over de geschiedenis van de gevangenis
(Terwiel, 2000), die ik direct kocht (zie https://www.boekwinkeltjes.nl). Natuurlijk
benutte ik de website Topotijdreis om op kaart in beeld te krijgen wat er in de
periode vanaf de jaren 1920 tot nu gebeurde aan de noordrand van Scheveningen (zie
https://www.topotijdreis.nl/).
Zoals gezegd is die noordrand op het eerste gezicht na 1929, toen Harm Kamerlingh
Onnes daar wandelde en schilderde, niet ingrijpend veranderd. In ieder geval is de
stad niet naar het noorden uitgebreid en vormt de Van Alkemadelaan ter hoogte van
de gevangenis nog steeds de grens tussen de bebouwing en de duinen. Maar hoe zag
het er daar precies uit toen Kamerlingh Onnes positie innam voor zijn olieverfschets
van de gevangenis (afb. 9.1b), die hij gebruikte als uitgangspunt voor zijn schilderij
(afb. 9.2)? De bruine gevangenisgebouwen die hij afbeeldt achter de muur waren
opgetrokken in 1907-1911 en maakten deel uit van de Bijzondere Strafgevangenis
voor Zenuwlijders, een toevoeging aan de in 1880 gestichte gevangenis (Terwiel,
2000, pp. 8-13 en 30-32). De twee opvallende zwarte schoorstenen links op het
schilderij behoorden tot de uitbreiding in de tuinen ten noordwesten van de
Bijzondere Strafgevangenis (afb. 9.3). Deze uitbreiding uit 1918 bestond uit een grote
gelijkvloerse barak voor ruim 500 gedetineerden, voornamelijk smokkelaars.
Inmiddels zijn deze gebouwen grotendeels verdwenen.

                                                                                                                                                           151
Afbeelding 9.3: Gevangenis in Scheveningen gezien richting het westen, 1 januari 1926 (foto Aviodrome, Lelystad).

De bouwwerkzaamheden op de voorgrond van zowel de olieverfschets als het
schilderij vormen de sleutel om te bepalen waar Kamerlingh Onnes in 1929 gestaan
kan hebben. Na pittige onderhandelingen tussen de gemeente Den Haag en het rijk,
in het bijzonder minister Donner van Justitie, werd in 1929 namelijk begonnen met
de aanleg en bouw van een woonwijk ten westen van de gevangenis, waar tot dan
toe duinen lagen (Terwiel, 2000, pp. 46-47; Stal, 1998, pp. 79-81). Die
bouwwerkzaamheden schijnen voor de kunstenaar de aanleiding te zijn geweest om
de olieverfschets te maken. In het voorjaar van 1929, toen de bouw net was begonnen
- let op de rioleringsbuizen rechts en de links daarvan klaarliggende bouwmaterialen
- stond de kunstenaar ergens ter plaatse van de knik in de tegenwoordige
Gentsestraat, misschien bij de Brugsestraat.

Vergelijken we de uitsnede uit de topografische kaart uit 1934 (afb. 9.4) en het
schilderij, dan rijst het vermoeden dat Kamerlingh Onnes het perspectief heeft
gemanipuleerd: de afstand tussen de nieuwbouw en de gevangenismuur is verkort; de
vleugels van de Bijzondere Strafgevangenis lijken vlak achter de muur te staan, terwijl
daartussen nog het omvangrijke barakkencomplex uit 1918 stond. Mogelijk beeldde
hij de vleugels van de Bijzondere Strafgevangenis groter af dan hij ze zag. Hoe dan ook
heeft de kunstenaar zijn uitsnede zeer precies gekozen, met verrassende afsnijdingen
links, rechts en onderaan, alsof het een snapshot is.

152
Afbeelding 9.4: Detail uit topografische kaart met noordkant Scheveningen, 1934 (Bron: Kadaster, Apeldoorn) wat
betekent dat deze kaart vermoedelijk de situatie weergeeft rond 1929-1930, toen Harm Kamerlingh Onnes zijn
olieverfschetsen (afb. 9.1a en afb. 9.1b) en schilderij (afb. 9.2) maakte. Op de kaart zijn bij benadering de mogelijke
standpunten en kijkrichtingen van de kunstenaar aangegeven: A het zicht op de gevangenis en B in de duinen met zicht
op de watertoren.

Bekijken we het oeuvre van Kamerlingh Onnes, dan blijkt hij een voorkeur te hebben
voor dit soort uitsneden, vooral vanaf ongeveer 1925: op het eerste gezicht
willekeurig, maar bij nadere beschouwing zorgvuldig gekozen (Baars, Bolten-Rempt
& Wintgens Hötte, 2000, pp. 49-79). In zijn jonge jaren was de kunstenaar beïnvloed
door de avant-gardist Theo van Doesburg, voorman van De Stijl, en de architect
J.J.P. Oud. Kamerlingh Onnes, Van Doesburg en Oud werkten samen aan zowel de
verbouwing van Villa Allegonda (1916) in Katwijk, naar ontwerp van vader Menso
Kamerlingh Onnes, als vakantiehuis De Vonk (1917-1918) bij Noordwijkerhout,
beide later verheven tot mijlpalen in de heilige zoektocht naar de architectuur en
kunst van het Modernisme (Esser, 1983). Van Doesburg vond de glas-in-loodramen
die Kamerlingh Onnes voor De Vonk maakte echter De Stijl onwaardig en deed hem
in de ban (Baars, Bolten-Rempt & Wintgens Hötte, 2000, pp. 47-48).

Kamerlingh Onnes ging in de jaren 1920 zijn eigen weg en moest niets hebben
van het benepen dogmatisme en het warhoofdig getheoretiseer van De Stijl en het
Modernisme. Bovendien vond hij abstract niks en zei daarover: `"het abstracte" heb
ik een paar maal geprobeerd, maar 't gaf geen bevrediging. Omdat ik nog zoveel
mogelijkheden in de realiteit zag, en ik spreek liever de taal die verstaan wordt' (Baars,
Bolten-Rempt & Wintgens Hötte, 2000, p. 41). Graag schilderde hij wat hij om zich
heen zag, bijvoorbeeld portretten van zijn naasten, bloemstillevens, landschappen of
stadsgezichten. En de natuur moest zichtbaar blijven, zoals hij het noemde (Baars,
Bolten-Rempt & Wintgens Hötte, 2000, p. 14-17). Dat is wat we zien op het schilderij
van de gevangenis in Scheveningen (afb. 9.2). Wat hij zag, gaf hij vrij precies weer,
maar hij zette het tegelijkertijd naar zijn hand, door middel van de afgewogen uitsnede

                                                                                                                                                           153
en het subtiel bewerken van de werkelijkheid tot een compositie die op bescheiden
wijze de aandacht trekt. Welbewust laat hij niet de voorkant van de gevangenis met
de monumentale toegangspoort zien, maar een stukje van de achterkant met
bouwwerkzaamheden op de voorgrond.
Aan dat vrij precies uitgewerkte schilderij ging evenwel een los geschilderde
olieverfschets (afb. 9.1b) vooraf. Klaarblijkelijk koos de kunstenaar de manier van
schilderen die hij het meest passend vond: een uitgewerkte voor het schilderij uit
1930, een schetsmatige op het voorbereidende paneeltje en voor de watertoren in
de duinen iets daartussenin, zeer trefzeker. Zelf noemde Kamerlingh Onnes het
grappend `dat geknoei van mij' (Berserik, 1985). Op de voorbereidende schets zijn
de hoofdelementen voor het latere schilderij vastgelegd: de bouwplaats, de muur,
de gevangenisvleugels en het standpunt van waaruit we dit alles zien. Vanuit dat
standpunt kon Kamerlingh Onnes in 1929 vermoedelijk ook de watertoren
waarnemen. Toch is het niet waarschijnlijk dat de kunstenaar de watertoren vanuit
dezelfde positie heeft vastgelegd, want net als tegenwoordig lag toen ter plaatse tussen
de Van Alkemadelaan en de watertoren een vlak terrein (afb. 9.5).

154
Afbeelding 9.5 Watertoren ten noorden van Scheveningen gezien richting het noordoosten, rond 1950. Op de
voorgrond zitten dames visnetten te boeten op het vlakke terrein, wat daar in de jaren 1920 ook werd gedaan (foto
Cas Oorthuys, Nederlands Fotomuseum, Rotterdam).

                                                                                                                                                           155
Afbeelding 9.6: Watertoren ten noorden van Scheveningen gezien richting het oosten, foto gemaakt tijdens veldwerk
op zondag 22 maart 2020 rond het middaguur (foto auteur).

De meest uitgesproken duintoppen liggen ten westen van de watertoren (afb. 9.4),
die inclusief bijgebouwen was voltooid in 1874 (Spork, 1990, p. 25). Afgaande op
het schilderij (afb. 9.1a) waren de duinen in 1929 minder begroeid met bomen en
struiken dan nu. Vergelijken we het schilderij met een recente foto (afb. 9.6), dan lijkt
de kunstenaar de watertoren flink te hebben aangezet en groter geschilderd dan hij
deze zag. Bijgebouwen van het waterleidingbedrijf, die in 1929 naast de watertoren
stonden, liet hij weg. Alleen het blokje op het schilderij rechts onderaan de toren, dat
daarvan zeker geen onderdeel uitmaakte - de toren stond en staat vrij - kan duiden
op een van die bijgebouwen. Tijdens mijn veldwerk en op kaarten van omstreeks
1929 kon ik geen standpunt vinden waar de toren en een gebouw als het blokje
vanuit de duinen kunnen worden waargenomen zoals op het schilderij. Het is de
vraag in hoeverre de kunstenaar een waarheidsgetrouwe weergave nastreefde. Eerder
lijkt zijn intentie te zijn geweest om een rake typering te geven van de Hollandse
Noordzeeduinen in het voorjaar, met middenin de Scheveningse watertoren,
herkenbaar aan zijn meest opvallende kenmerken.

Rest de vraag: wat moest Harm Kamerlingh Onnes aan de noordrand van
Scheveningen? Het antwoord daarop is eenvoudig. Hij kende de omgeving goed. Hij
groeide op in Leiden, in een welgestelde en artistieke familie, die een zomerhuis
had in Katwijk, en hij woonde van 1927 tot 1942 met zijn gezin in Scheveningen

156
(zie https://rkd.nl/). Hij kan dus tijdens een aangenaam ommetje vanuit huis beide
kanten van zijn plankje hebben beschilderd. Dat correspondeert uitstekend met zijn
ontwapenende uitspraak `Ik maakte wat ik aardig vond' (Van Garrel, 1983).

BESLUIT

Zoals Reinout Rutte laat zien, kan onderzoek bestaan uit een soort speurtocht, een
puzzel van schilderijen, foto's en kaarten, die hem in staat stellen meer te ontdekken
over kunst, over architectuur, over de stad en over het landschap, en om een punt te
maken over de krachten die een schilder drijven bij het maken van zijn werk. Tijdens
het onderzoek ontwikkelde hij een structuur oftewel een verhaallijn, documenteerde
hij zijn bronnen en analyseerde hij deze. Hij gebruikte de bevindingen ook om de
vragen die hij wilde beantwoorden te definiëren en te herdefiniëren. Het onderzoek
bracht hem van zijn huis naar de duinen, het stelde hem in staat verschillende
zintuigen te gebruiken en er andere mensen bij te betrekken. Zoals uit zijn essay blijkt,
zijn er veel, en vaak persoonlijke trajecten om onderzoek te doen.

We doen onderzoek om een vraag te beantwoorden, aangespoord door
nieuwsgierigheid, om de basis te leggen voor ons handelen. We kunnen een ingeving
volgen, een toevallige ontmoeting, of een reeds lang bestaande passie. Het is echter
belangrijk dat we ons bewust zijn van hoe we de vraag stellen, waarom we deze op een
bepaalde manier formuleren en wat dit betekent voor de antwoorden die we zullen
vinden. We moeten het onderzoeksproces zorgvuldig documenteren om anderen mee
te nemen in onze redenering. Onderzoek verrichten vereist dus bewustzijn van wat
we doen, wie we zijn, in welke tijd we leven. Hoe we ons onderzoek vormgeven,
bepaalt in feite de antwoorden die we zullen vinden en de oplossingen die we
voorstellen.

De manier waarop we ons met het verleden bezighouden, de vragen die we stellen,
zijn dus bepalend voor de onderzoeksresultaten die we kunnen benutten voor een
ontwerp in de toekomst. Op die manier hebben de vraagstelling en de opzet van
een onderzoek grote invloed op een architectonisch of stedenbouwkundig
ontwerpproject. Zo is ook het perspectief dat we kiezen ingegeven door actuele
opgaven in de maatschappij, de politiek, het milieu of de technologie, zeer bepalend
voor de onderzoeksresultaten. Als we bijvoorbeeld kijken vanuit het perspectief van
de aardoliewinning, -transport, -verwerking en -distributie, dan zullen we plotseling
overal de ruimtelijke impact daarvan zien (Hein, 2018). Zo'n benadering kan ons
wellicht helpen om een omgeving te ontwerpen die minder sterk op aardolie is
gebaseerd. Bewustwording van de rol van de onderzoeker in de samenleving kan
helpen om de focus van het onderzoek aan te scherpen of zelfs te veranderen. Als we
de geschiedenis onderzoeken vanuit het perspectief van gender, ras of klasse, zullen
we andere patronen vinden, dan wanneer we ons richten op de geschiedenis van
selecte stijlen, mensen of instellingen.

BRONNEN

Baars, W.L., J. Bolten-Rempt & D. Wintgens Hötte (2000). Harm Kamerlingh Onnes.
Leiden/Oegstgeest.

                                                                                                                                                           157
Berserik, H. (1985). `Harm Kamerlingh Onnes 1893-1984'. Mededelingenblad Pulchri
Studio, juni, p. 27.

Esser, H. (1982). `J.J.P. Oud', In: De beginjaren van De Stijl 1917-1922. Utrecht, pp.
123-154.

Garrel, B. van (1983). `Ik ben een zondagskind. Gesprek met Harm Kamerlingh
Onnes'. NRC Handelsblad, 25 februari.

Hein, C. (2018) `Oil Spaces: The Global Petroleumscape in the Rotterdam/The Hague
area'. The Journal of Urban History, 44:5, pp. 887-929.

Rutte, R. (2021), `Stad en land op een paneeltje van Harm Kamerlingh Onnes. Een
schilderij met een verhaal', in: J.E. Abrahamse, H.

Baas, S. Barends, D. van Marrewijk, B. de Pater en M. Purmer (red.) (2021) Het
landschap beschreven. Historisch-geografische opstellen voor Hans Renes, Hilversum, pp.
277-285.

Stal, K. (1998). Den Haag in kaart gebracht. 750 jaar groei in plattegronden uit het
Gemeentearchief. Den Haag.

Spork, R.W. (red.) (1990). De watertoren aan de Pompstationsweg. Een monument van
bedrijf en techniek. Den Haag.

Terwiel, J.M. (2000). Bajes in de duinen. Kroniek van het Penitentiair Complex Scheveningen
1880-2000. Den Haag.

Wintgens, D. (2019). `Even spraakmakend als conservatief. De verzameling moderne
kunst'. In: M. Knol, A. Vergeest & J. Zijlmans (red.). Museum De Lakenhal. Leiden/
Rotterdam, pp. 231-254.

GERAADPLEEGDE WEBSITES

Boekwinkeltjes.nl:
https://www.boekwinkeltjes.nl/?gclid=EAIaIQobChMI4-Xp5vCW5wIVieh3Ch2gYg
1BEAAYASAAEgJLAPD_BwE

RKD Den Haag over leven en werken van Harm Kamerlingh Onnes: https://rkd.nl/
nl/explore/artists/43345

Topotijdreis.nl: https://www.topotijdreis.nl/

Venduehuis, veiling 18-19 maart 2020, lot 213: https://wavemaker.venduehuis.com/
auction_lot/249551-harm-kamerlingh-onnes-1893-1985#lot

158
HOOFDSTUK 10: BOUWKUNDIGE PLANANALYSES

DE REDACTIE

                                                                                                                                                           159
160
HOOFDSTUK 10.1: PLANANALYSE; WIJZER IN ONTWERPEN

ESTHER GRAMSBERGEN EN MAARTENJAN HOEKSTRA

"The best way to learn how to read drawings, and probably the only fully effective way, is to
learn how to make drawings."
Eugene S. Ferguson (1992, p. 88).

OBJECT VAN ONDERZOEK: GEBOUWDE OMGEVING EN/OF
TEKENING?

Iedere bouwkundige, of die nu architect, stedenbouwkundige of landschapsarchitect
is, doet voordat hij of zij begint met ontwerpen vaak meerdere onderzoeken. Zo
kan bijvoorbeeld de situatie waarin het ontwerp terecht moet komen worden
geanalyseerd, alsmede het programma van eisen van de opdrachtgever en de
ruimtelijke of materiële mogelijkheden.

Om dit ontwerpgeoriënteerd onderzoeken in de vingers te krijgen én om het soort
ontwerpopgave en eerder gebruikte ontwerpoplossingen te ontrafelen worden
daarnaast ook vaak analyses gemaakt van bestaande ontwerpen, zogeheten
precedenten. Deze vorm van analyseren noemen we dan ook precedent- of
plananalyse.

Het analyseren van bestaande ontwerpen kan op veel verschillende manieren en is
afhankelijk van de achterliggende onderzoeksvraag. De aandacht kan bijvoorbeeld
meer gericht zijn op het begrijpen van het sociale, politieke en economische
krachtenveld waarin het ontwerp is tot stand is gekomen, of zich vooral richten
op de manier van ontwerpen, waarbij de vormkenmerken en ontwerpprincipes van
het ontworpen object centraal staan. De eerste aanpak noemen we contextueel, de
tweede formeel (letterlijk: de vorm betreffend). In dit hoofdstuk richten we ons op
het laatste, omdat die het meeste inzicht verschaft in het ontwerpinstrumentarium dat
bouwkundigen ter beschikking staat.1

Voor we nader ingaan op de verschillende manieren waarop precedenten worden
geanalyseerd en met welk doel, is het om goed stil te staan bij datgene wat centraal
staat in dit soort onderzoek: de tekening. Voor ruimtelijke ontwerpen, of het nu gaat
om een geveldetail of een stadsplattegrond, een tuinontwerp of een landschap, is de
tekening het belangrijkste medium. Zo ook is voor het onderzoek naar precedenten
de tekening het aangewezen middel.

                                                                                                                                                           161
Over hoe tekeningen in het proces van ontwerpen, bouwen en het reflecteren daarop
een rol spelen zijn vele boeken vol geschreven. Twee belangrijke punten komen
daaruit naar voren. Ten eerste dat tekeningen ruimtelijke informatie kunnen
overdragen met een precisie die op geen enkele andere manier mogelijk is. De
informatie is zelfs zo precies dat het ontwerp door iemand anders kan worden
uitgevoerd. Een kanttekening hierbij is wel dat de `lezer' de gebruikte tekencodes
begrijpt of krijgt uitgelegd in een legenda.2

Een tweede punt is dat het tekenen als activiteit een soort dialoog met de innerlijke
verbeelding kan bewerkstelligen, waardoor een non-verbaal denkproces in gang gezet
wordt dat essentieel is voor ontwerpen. Al tekenend, in een proces van actie-reactie,
scherpt de ontwerper het beeld van het ontwerp in wording aan. Beide kenmerken
van de tekening, de gecodeerde abstractie enerzijds en de impuls tot beeldend denken
anderzijds, spelen ook een rol bij het bestuderen van precedenten en het belang ervan
voor het bouwkundeonderwijs.3

Het lijkt misschien vreemd om hier zo de nadruk te leggen op de tekening en niet
op de gebouwde objecten zelf. Is dat niet waar het eigenlijk omgaat? Ja en nee. De
meeste ontwerpen, hoewel ook niet allemaal, worden gemaakt met de intentie om
te worden uitgevoerd. Maar de uitvoering zelf is niet het werk van de ontwerper.
Daarom is het uitgetekende ontwerp het `eindproduct' van de (landschaps)architect of
stedenbouwkundige. Als we ons dus concentreren op het bestuderen van ontwerpen
(om ervan te leren) dan is de tekening ons object van onderzoek.

Anderzijds, zonder onze ervaringen met daadwerkelijke gebouwen, steden en
landschappen kunnen we ons het ontworpen object niet voor de geest halen en
kan de tekening niet tot leven komen. Begrip van de wisselwerking tussen
ontwerptekeningen en de gebouwde omgeving is essentieel om te leren ontwerpen en
ontwerpen te bestuderen.

VAN ONTWERPTEKENING NAAR ANALYSETEKENING

Bij plananalyses richten we ons dus op een uitgetekend ontwerp. Zijn er van het
ontwerp dat we willen analyseren geen tekeningen beschikbaar, dan is het maken
daarvan een eerste stap. Een beproefde manier om een driedimensionaal ontwerp op
papier te documenteren is de zogeheten orthografische projectie, een combinatie van
een plattegrondtekening, doorsnede en (gevel)aanzicht. 4 Voor een compleet beeld
van het ruimtelijk ontwerp zijn deze documenten in verschillende schalen nodig,
bijvoorbeeld een kaart van de omgeving (situatie) en een gedetailleerde doorsnede
die informatie geeft over het materiaalgebruik en de constructiewijze. Daarnaast zijn
foto's en planbeschrijvingen behulpzaam.

De tekeningenset (ook wel plandocumentatie genoemd) is vervolgens de basis waarop
verder wordt gewerkt. Op grond daarvan wordt een nieuwe serie tekeningen
gemaakt: de analysetekeningen. Er zijn hiervoor geen vastomlijnde regels te geven, er
zijn analysetekeningen

162
in vele soorten en maten en een veelheid aan grafische technieken kunnen hiervoor
worden ingezet. Drie veelgebruikte technieken zijn:

    1. Reduceren: bepaalde lijnen en/of vlakken worden uit de tekening weggelaten
         om te komen tot een schematische voorstelling, een reductie, die de hoofdzaak
         of de essentie weergeeft.

    2. Toevoegen: lijnen, kleuren, pijlen, symbolen, foto's en/of woorden worden aan
         de tekeningen toegevoegd om de ordening of werking van bepaalde onderdelen
         van het ontwerp te verduidelijken.

    3. Construeren: op grond van de gegeven tekeningen kunnen nieuwe tekeningen
         worden geconstrueerd, bijvoorbeeld een perspectief vanuit een bepaald
         gezichtspunt, een nieuwe doorsnede, een axonometrische tekening van de
         massaopbouw van een woonwijk of een exploded view van een gebouw.5

Deze technieken kunnen ook gelijktijdig in één tekening worden toegepast. Zo is
een veel gebruikte type analysetekening, het diagram, een combinatie van `reduceren'
en `toevoegen'.6 Het ontwikkelen van een serie analysetekeningen is een zoektocht,
waarbij men al doende de gehanteerde ontwerpprincipes op het spoor kan komen. Er
is daarbij geen sprake van één goede oplossing, maar van een interpretatie of lezing
van het ontwerp. Afhankelijk van de gevolgde systematiek en de kwaliteit van de
tekeningen kan deze interpretatie meer of minder overtuigend zijn. Bovendien wordt
de keuze van de analysetechnieken vaak bepaald door de benadering of het doel van
de analyse. Een belangrijke vorm is de vergelijkende plananalyse, waarbij soortgelijke
ontwerpen naast elkaar worden gelegd om de overeenkomsten en verschillen op het
spoor te komen.7
In de afbeeldingen 10.1.1 tot en met 10.1.6 worden enkele voorbeelden getoond
van analysetechnieken en -benaderingen uit de disciplines architectuur,
stedenbouwkunde en landschapsarchitectuur.8

                                                                                                                                                           163
.

Afbeelding 10.1.1. Architectonische plananalyse van de functionele en ruimtelijke organisatie van het ontwerp van
George Wyman voor het Bradbury Building in Los Angeles uit 1893 (onder). De functionele hoofdopzet wordt
verduidelijkt door middel van een sterk geschematiseerde exploded view (linksboven: 1. kantoren, 2. winkels), de
ruimtelijke opzet door middel van twee axonometrische tekeningen, één van het exterieur (midden boven) en één van
het publiek toegankelijke interieur (rechtsboven). De tekeningen maken deel uit van een vergelijkende analyse van
multifunctionele stadsgebouwen. (Bron: Floris, Komossa, Marzot, Cavallo, Lengkeek & Stoopman, 2011, pp. 75-77.)

164
.

Afbeelding 10.1.2 Architectonische vergelijkende plananalyse van enkele ontwerpen van Venturi Scott Brown,
waaronder het Vanna Venturi House uit 1964 (ontwerp boven). De analyse (onder) richt zich op de massaopbouw in
relatie tot de toegangen tot de gebouwen, aan de hand van sterk gereduceerde axonometrische tekeningen met de
nadruk op specifieke architectonische elementen zoals (gevel)schermen en doorgangen. (bron: Hebly, 2015, p. 68.)

                                                                                                                                                           165
.

Afbeelding 10.1.3 Stedenbouwkundige plananalyse van een niet-uitgevoerd ontwerp op regionale schaal van Cornelis
van Eesteren voor Amsterdam en de IJsselmeerpolders uit 1966 (boven). In de analysetekening (onder) wordt gebruik
gemaakt van de technieken `reduceren' en `toevoegen'. Zo is het plan geplaatst in een grotere kaart van het
IJsselmeergebied en zijn verkeers- en waterstromen aangegeven met pijlen in verschillende kleuren. (bron: Palmboom,
2018, pp. 313-314.)

166
.

Afbeelding 10.1.4 Stedenbouwkundige plananalyse van het ontwerp van Hein Berlage, Marinus Granpré Molière en
Piet Verhagen voor een deel van de wijk Vreewijk in Rotterdam uit 1913-1920 (luchtfoto onder "Your Captain
Luchtfotografie"). De analyse (boven) richt zich op de functionele en ruimtelijke aspecten van de overgang tussen de
woningen en de straat. Er is gebruik gemaakt van combinaties van verschillende typen tekeningen, zoals een fragment
van het stedenbouwkundig plan, woningplattegronden en daarboven een axonometrische tekening van de bouwmassa
(linksboven), en een foto van de straat gemonteerd in een sterk geschematiseerde doorsnede met daaronder een
plattegrondfragment (rechtsboven). bron: Meyer, Westrik & Hoekstra, 2008, pp. 76-81.)

                                                                                                                                                           167
.

Afbeelding 10.1.5 Landschapsarchitectonische plananalyse van de zeventiende-eeuwse Franse buitenplaats
Vaux-le-Vicomte, een ontwerp van André le Notre (rechtsonder). De eerste analysetekening (boven) maakt duidelijk
hoe de belangrijkste elementen van het tuinontwerp zijn gepositioneerd ten opzichte van de hoogteverschillen in het
landschap. Er is gebruik gemaakt van de technieken `reduceren' en `toevoegen'. Opmerkelijk is dat in het profiel de
schaal van de hoogte is overdreven ten opzichte van de schaal van de plattegrond. Door deze vervorming wordt de
nadruk gelegd op het thema van de tekening: de samenhang tussen topografie en tuinontwerp. De tweede
analysetekening (linksonder) heeft de werking van het watersysteem in de buitenplaats als onderwerp. Het water dat
de vijvers en fonteinen in de tuin voedt komt uit de omliggende riviertjes. Door het hoogteverschil in het terrein kunnen
de fonteinen zonder technische hulpmiddelen spuiten. Het Bassin de la Poêle maakt onderdeel uit van het riviertje de
Ru d'Ancoeuil. Ook in deze tekening worden de technieken `reduceren' en `toevoegen' gecombineerd. (bron:
Steenbergen, 1990, p. 132.)

168
.

Afbeelding 10.1.6 Landschapsarchitectonische plananalyse van droogmakerij De Beemster op basis van een
historische kaart uit de zeventiende eeuw (onder). Een eerste analysestap is het tekenen van een gereduceerde
plattegrond, die de functionele indeling van de polder laat zien in landbouwkavels, waterlopen en wegennetwerk
(linksboven). In een tweede tekening, een exploded view, ligt de nadruk op de ruimtelijke indeling in lanen en
landschapskamers, ruimten die door middel van bomenrijen worden begrensd (rechtsboven). (bron: Kavelkaart van de
Beemster, uitgave Claes Jansz. Visscher, 1625; Leupen, Grafe, Körnig, Lampe & De Zeeuw, 1999, pp. 158, 163.)

VIJF ONTWERPASPECTEN ALS UITGANGSPUNT
Niet alleen de gebruikte technieken kunnen per analyse verschillen, ook de
onderzochte onderwerpen kunnen variëren. In de meeste gevallen wordt het ontwerp
in een aantal aspecten `uit elkaar gehaald'. Niet voor niets betekent het Griekse
bronwoord análusis letterlijk `het ontleden, het losmaken'. Dit begrip heeft zijn
tegenhanger in het woord synthese (samenstelling), dat is terug te voeren op het
Griekse bronwoord súnthesis. Het ontwerp zelf is te beschouwen als de synthese.

                                                                                                                                                           169
Ook over de analyseaspecten en de -aanpak bestaan sinds lange tijd vele opvattingen.
De in Praag geboren architect en kunsthistoricus Paul Frankl (1878-1962)
ontwikkelde aan het begin van de twintigste eeuw een nieuwe methode voor de
formele analyse van bouwwerken.9 Hij maakte onderscheid tussen vier verschillende
aspecten van een gebouw: de ruimtelijke opzet, de materiële opzet (de massaopbouw
en de behandeling van de oppervlakten), de behandeling van licht, kleur en andere
optische effecten, en de sociale functie. Hij onderscheidde deze categorieën omdat ze
in alle gebouwen voorkomen en een bepaalde mate van onafhankelijkheid van elkaar
hebben.

De methode werd ontwikkeld om de vinger te leggen op de historische ontwikkeling
van bouwstijlen. Frankls benadering was innovatief, omdat hij de ervaring, oftewel
de perceptie, van een architectonisch object tot uitgangspunt nam. Hij analyseerde
architectuur vanuit het perspectief van de beschouwer en niet, zoals de theoretici
voor hem, vanuit het perspectief van de ontwerper. Frankls benadering werd door
architectuurhistorici en architecten na hem aangevuld en nader uitgewerkt.10 Ook
voor de plananalyses die sinds begin jaren tachtig aan de Faculteit Bouwkunde in
Delft zijn uitgevoerd en onderwezen is de methode van Frankl een uitgangspunt
geweest.11

Voor de eerstejaarsoefeningen in plananalyse in de leerlijn Grondslagen is de methode
sinds 2013 verder uitgebouwd, om te komen tot een analytisch raamwerk dat een
handvat biedt voor ontwerpers en dat bruikbaar is voor de analyse van zowel
architectonische alsook stedenbouwkundige en landschapsarchitectonische
ontwerpen. Als eerste voegen we een extra aspect toe: `situatie', of preciezer gezegd de
behandeling van de situatie. We komen dan uit op een lijst van vier ontwerpaspecten,
die we ook wel basisbegrippen noemen: situatie, ruimte, gebruik en materiaal. De
visuele effecten die te maken hebben met het beeld en de ervaring van het gebouw,
die bij Frankl een zelfstandige categorie vormen, maken we onderdeel van het aspect
`materiaal'. Tot slot voegen we nog een laatste onderdeel toe: `compositie'. Dit is de
conclusie of de uitkomst, waar het analyserende ontwerpers om te doen is.12 Onder
compositie verstaan we letterlijk de `samenstelling' (synthese), oftewel de manier
waarop de eerste vier aspecten samenhangen en tot een geheel zijn gemaakt. Zo
komen we tot een lijst basisbegrippen die de kapstok kunnen vormen van een
plananalyse. Hieronder worden ze gepresenteerd als een reeks vragen.

Situatie: wat zijn de materiële en ruimtelijke kenmerken van de omgeving en hoe
verhoudt het ontwerp zich daartoe? Het gaat er dan om wat er al ter plekke is voor het
ontwerp gemaakt wordt.13 Het klimaat en de oriëntatie, de ligging ten opzichte van
de zon en windrichtingen en de bodemgesteldheid vallen hier ook onder.

Gebruik: waarvoor dient het ontwerp? Voor wie, voor welk doel of voor welke
activiteiten is het ontwerp gemaakt? Dit aspect wordt ook vaak de functie of het
programma genoemd. Het doel is te vatten in termen die verwijzen naar gebruikers,
processen, activiteiten of handelingen, zoals bijvoorbeeld werken, leren, recreëren,
wonen, samenkomen, etc.

Ruimte: uit welke ruimtevorm(en) is het ontwerp opgebouwd? Hoe zijn de ruimten
begrensd en hoe zijn ze met elkaar en de omgeving verbonden? De ruimtelijke

170
organisatie is eenvoudig te benoemen met gangbare begrippen zoals gang, kamer,
straat, plein, park, etc. Afhankelijk van de begrenzingen van de ruimte kunnen we
spreken van een bepaalde ruimtevorm; hoog, laag, langgerekt, rond, vierkant,
samengesteld, open of afgesloten, etc.

Materiaal: waar is het ontwerp van gemaakt? Hoe blijft het overeind en hoe komt het
op ons over? Binnen dit aspect kijken we naar concrete bouwelementen en hun rol in
enerzijds de constructie en anderzijds de verschijningsvorm. In het gebouwontwerp
zijn dat bijvoorbeeld wanden, daken, kolommen, balken, gevelelementen met een
bepaalde maatvoering, kleur of textuur. In het stedenbouwkundig ontwerp gaat het
om zaken als (de uitstraling van) bouwmassa's, waterlopen en beplanting, bestrating
en inrichtingselementen. Het `materiaal' in het landschapsarchitectonisch ontwerp
is hiermee vergelijkbaar, met een hoofdrol voor ondergrond, vegetatie en
wateroppervlak.

Compositie: welke ordeningsprincipes zijn in het ontwerp toegepast en hoe verhoudt
de behandeling van situatie, programma, ruimtevorm en materiaal zich tot elkaar? In
elk ontwerp worden keuzes gemaakt ten aanzien van de genoemde aspecten en wordt
bepaald in welke mate ze samenvallen of juist ten opzichte van elkaar verzelfstandigd
zijn. In de bouwkundige compositie staat de ruimtelijke configuratie (het samenstel
van massa en leegte) centraal. De afsluitende vraag is dan hoe deze gerelateerd is aan
de situatie, hoe deze het gebruik faciliteert en hoe deze in materiaal is uitgevoerd.
Precies deze vragen komen ook aan bod bij het maken van een eigen ontwerp en
dezelfde analysetechnieken en -aspecten kunnen dan ook worden ingezet tijdens het
ontwerpproces.

VIER STAPPEN ALS ANALYSEMETHODE

Hoewel er geen kant en klaar recept is voor het maken van een analyse, zijn de in
de vorige paragraaf genoemde aspecten of basisbegrippen, situatie, gebruik, ruimte,
materiaal en compositie, wel een goed aanknopingspunt. We bestuderen de
verschillende aspecten dan eerst afzonderlijk; per aspect zoeken we naar de
ordeningsprincipes die betrekking hebben op dat ene element en geven dat weer in
een of meerdere tekeningen en een korte toelichting. Tot slot, om de totale compositie
te doorgronden, kijken we hoe de verschillende ordeningen op elkaar betrokken zijn.
Dit kan aanleiding zijn om nieuwe tekeningen te maken die de verschillende aspecten
combineren.

Om de ordeningsprincipes in een ontwerp te ontrafelen kan het volgende stappenplan
behulpzaam zijn:

    1. Documenteren: uit verschillende bronnen de relevante tekeningen, kaarten,
         foto's en omschrijvingen van het te analyseren project verzamelen. Dit is een
         voorbereidende stap waar meestal nog niet getekend wordt, behalve als zoals
         eerder vermeld bepaalde tekeningen ontbreken en deze `geconstrueerd' moeten
         worden.14

    2. Inventariseren: uitfilteren van bepaalde aspecten of elementen van het ontwerp
         en deze in een tekening weergeven. In deze stap wordt gewerkt met de techniek

                                                                                                                                                           171
         van `reduceren'.
    3. Ordening herkennen: herkennen van de belangrijkste structuren en patronen

         in de geïnventariseerde elementen en deze in een nieuwe tekening weergeven.
         Naast `reduceren' is hier `toevoegen' een bruikbare techniek.
    4. Interpreteren: speculeren over de logica en betekenis van de gevonden
         structuren en patronen, en deze met behulp van een serie tekeningen en een
         geschreven toelichting presenteren. In deze fase kunnen diagrammen en nieuw
         `geconstrueerde' tekeningen de bevindingen goed samenvatten.
Deze vier stappen worden in de afbeeldingen 10.1.7 tot en met 10.1.10 geïllustreerd
aan de hand van onderdelen van landschapsarchitectonische, architectonische en
stedenbouwkundige voorbeeldanalyses die gemaakt zijn ten behoeve van de
eerstejaarsoefeningen in plananalyse uit de leerlijn Grondslagen van de
Bacheloropleiding Bouwkunde in Delft. Deze afbeeldingen tonen ook verschillende
ontwerpaspecten en tekentechnieken.

172
.

Afbeelding 10.1.7A Huis Jan de Jong in Schaijk, ontwerp Jan de Jong, 1962-1967, luchtfoto, 2000. (bron: Jan de Jong
Stichting.)

                                                                                                                                                           173
.

Afbeelding 10.1.7B Landschapsarchitectonische plananalyse van Huis Jan de Jong door Inge Bobbink, 2019,
analysestap `documenteren': op basis van de plattegrond van het woonhuis met tuinontwerp (onder) is voor het
basisbegrip `situatie' een extra doorsnede van huis en tuin getekend (boven), met behulp van de tekentechniek
`construeren'. bron: Catherine Koekoek.)

174
.

Afbeelding 10.1.8A Huis Jan de Jong in Schaijk, ontwerp Jan de Jong, 1962-1967, foto woonruimte, 2012. (bron: Kim
Zwarts)

                                                                                                                                                           175
.

Afbeelding 10.1.8B Architectonische plananalyse van Huis Jan de Jong door Esther Gramsbergen, 2019, analysestap
`inventariseren': van de plattegrond van de begane grond (links) is de essentie getekend met daarin een inventarisatie
van het basisbegrip `gebruik' aan de hand van een legenda (rechts), met behulp van de tekentechnieken `reduceren' en
`toevoegen'. (bron: Het Nieuwe Instituut.)

176
.

Afbeelding 10.1.9A Plan Zuid voor Amsterdam, ontwerp Hein Berlage, 1915, luchtfoto, 1937 (boven), en plankaart
(onder). (bron: Ger van Huizen; Amsterdam Museum)

                                                                                                                                                           177
.

Afbeelding 10.1.9B Stedenbouwkundige plananalyse van Plan Zuid door MaartenJan Hoekstra, 2019, analysestap
`ordening herkennen': op basis van de inventarisatietekening van de bouwmassa uit de analysestap `inventariseren'
(boven) zijn ordeningstekeningen gemaakt voor de basisbegrippen `materiaal' in de zin van bebouwing (midden) en
`ruimte' (onder), met behulp van de tekentechnieken `reduceren' en `toevoegen'.

178
.

Afbeelding 10.1.10A Apollohal in Amsterdam, ontwerp Albert Boeken, 1934, boven: luchtfoto, 1957 (Foto Aviodrome,
Lelystad), en ontwerp van het terrein (onder: bron).

                                                                                                                                                           179
.

Afbeelding 10.1.10B Architectonische plananalyse van de Apollohal door Esther Gramsbergen, 2019, analysestap
`interpreteren': op basis van de tekening van het terrein zijn in de analysestap `ordening herkennen' eerst
ordeningstekeningen gemaakt van de basisbegrippen `gebruik' (linksboven) en `ruimte' (linksonder en rechtsonder), op
basis waarvan een driedimensionale verklarende tekening is gemaakt voor het basisbegrip `compositie' van het terrein
en de bouwmassa (rechtsboven), met behulp van de tekentechnieken `reduceren', `toevoegen' en `construeren'.

ANALYSERESULTAAT EN ONTWERP: TEKENING, TEKST OF ...?
De tekentechnieken, de ontwerpaspecten en het stappenplan vormen samen een
fundament waarmee een plananalyse opgebouwd kan worden. Het is een grof
raamwerk dat in deze opzet toepasbaar is voor de verschillende ontwerpdisciplines.

180
Deze drie onderdelen geven echter nog niet direct houvast voor het herkennen van
vaak gebruikte ontwerpmiddelen en compositietechnieken, terwijl dit wel een
belangrijke opbrengst van de plananalyse is.

Veel beginnende bouwkundigen vragen zich tijdens het maken van de afzonderlijke
deelanalyses van bestaande ontwerpen dan ook af wat het nut ervan is. Het is dan
goed om te bedenken dat interpretaties in de vorm van kernachtige diagrammen en
overtuigende toelichtingen kunnen helpen om het resultaat van elk onderdeel van
de analyse te verduidelijken én om aan de hand daarvan vervolgens tot de totale
compositie als een synthese te begrijpen en te duiden in tekening en toelichtende
tekst.

Het vergroten van de kennis over ontwerpmiddelen en compositietechnieken is zoals
gezegd de reden dat de analyse ondernomen wordt, maar andersom is het herkennen
van ordeningen weer makkelijker als veel voorkomende ontwerpprincipes gekend
zijn. Zonder hier een uitputtend overzicht te willen geven kan worden gesteld dat
sommige ontwerpmiddelen toegepast kunnen worden in alle ruimtelijke disciplines -
zoals het gebruik maken van geometrische patronen, proportie, geënsceneerde routes,
zichtlijnen, functiemenging of zonering en kleur- en materiaalgebruik - terwijl
andere juist vakspecifiek zijn. Enkele voorbeelden van deze ontwerpmiddelen komen
naar voren in de afbeeldingen 10.1.1 tot en met 10.1.6. Verder kunnen we ook
verwijzen naar de uitgebreide literatuur over het analyseren van gebouwen, steden en
landschapsarchitectonische ontwerpen, waarin veel vakspecifieke ontwerpmiddelen
en analysetechnieken benoemd worden.15

Plananalyse is dus direct verbonden aan het putten uit én het opdoen van historische
en theoretische kennis. De grote waarde ervan voor het ontwerponderwijs ligt in het
ontwikkelen van een specifieke blik op de ontwerpen van voorgangers. Het gaat dan
niet zozeer om de vraag waarom een ontwerp op een bepaald moment het licht ziet,
maar om de vraag hoe het in elkaar zit.

Het voornaamste resultaat van een plananalyse kan dan ook de ene keer heel concreet
een inzicht in een bepaald ontwerp zijn, terwijl het de andere keer vooral gaat om de
achterliggende ontwerpprincipes, of juist om de generieke, algemene (ontwerp)logica
van ons vak. Vaak zal het een combinatie van deze drie resultaten zijn, die alle
drie op hun eigen wijze en in toenemende mate bijdragen aan de toerusting van de
bouwkundige.

Door kennis te nemen van steeds meer ontwerpen wordt immers een groter
repertoire en een groeiend repertoire van ontwerpmiddelen opgebouwd en wordt
het analytische raamwerk waar we in het begin over spraken steeds nauwkeuriger en
persoonlijker. Je zou kunnen zeggen dat naarmate iemand meer plananalyses heeft
gemaakt, zijn of haar analysefilter zich als het ware verdicht van een vrij grof vergiet
naar een fijne zeef: de opbrengst wordt alsmaar groter. Deze opbrengst, in de vorm
van kennis van het ontwerpinstrumentarium, kan ingezet worden bij het maken van
nieuwe ontwerpen.

                                                                                                                                                           181
BRONNEN

Balmer, J. & Swisher, M. T. (2019). Diagramming the big idea; methods for architectural
composition (2nd ed.). London en New York: Routledge.

Van den Burg, L. & Stolk, E. (red.). (2004). Urban analysis guidebook; typomorfology.
Interne publicatie TU Delft.

Ching, F. D. K. (2015). Architecture; form, space, & order (4th ed.). Hoboken, New Jersey:
Wiley.

Ching, F. D. K. (2009). Architectural graphics (5th ed.). Hoboken, New Yersey: Wiley.

Clark, R. H. & Pause, M. (2012). Precedents in architecture; analytic diagrams, formative
ideas, and partis (4th ed.). Hoboken, New Yersey: Wiley.

Van Duin, L. & Engel, H. (red.) (1993). Architectuurfragmenten 1. Typologie en
ontwerpmethoden (2e druk). Delft: Publicatiebureau Bouwkunde.

Ferguson, E. S. (1992). Engineering and the mind's eye. Cambridge, Massachusetts en
London, England: The MIT Press.

Floris, J., Komossa, S., Marzot, N., Cavallo, R., Lengkeek, A. & Stoopman, J. (red.)
(2011). Tekenboek stadsgebouwen. Functiestapelingen, publieke binnenwerelden, in één blok.
Rotterdam: AIR, pp. 75-77.

Frankl, P. (1968), Principles of architectural history; the four phases of architectural style,
1420-1900. Voorwoord door James S. Ackerman. Cambridge, Massachusetts en
London, England: The MIT Press. Oorspronkelijke Duitse uitgave: Die
Entwicklungsphasen der Neueren Baukunst (1914). Stuttgart: Verlag B. G. Teubner.

Hebly, A. (red.) (2015). Huis met vier voordeuren. Leven en werk van Karin Theunissen.
Delft, TU Delft & AH Publishers, p. 68.

Jenkins, E. J. (2013). Drawn to design; analysing architecture through freehand drawing.
Basel: Birkhäuser.

Leupen, B., Grafe, C., Körnig, N., Lampe, M. & De Zeeuw, P. (1999). Ontwerp en analyse
(3e druk). Rotterdam: Uitgeverij 010.

Meyer, H., Westrik, J. & Hoekstra, M.J. (2008). Stedenbouwkundige regels voor het bouwen.
Amsterdam: Uitgeverij SUN, pp. 76-81.

O1, ontwerp, onderzoek, onderwijs (1981). Delft: Stylos, Studievereniging Faculteit
Bouwkunde TU Delft.

Palmboom, F. (2018). IJsselmeergebied. Een ruimtelijk perspectief. Nijmegen: Vantilt.

Roth, A. (1946). Die Neue Architektur. Zürich: Les Editions d Architecture.

182
Steenbergen, C.M. (1990). De stap over de horizon. Een ontleding van het formele ontwerp
in de landschapsarchitectuur. Proefschrift TU Delft. Delft: Delft Digital Press, p. 132.

Steenbergen, C.M. (2008). Ontwerpen met Landschap. De tekening als vorm van onderzoek.
Bussum: Thoth.

Unwin, S. (2014). Analysing architecture (4th ed.). London en New York: Routledge.

Unwin, S. (2010). Twenty Buildings every architect should understand. London en New
York: Routledge.

Unwin, S. (2007). Analysing architecture through drawing. Building research &
information, 35:1, 101-110.

Van der Voordt, T., Zijstra, H., Van den Dobbelsteen, A. & Van Dorst, M. (2007).
Integrale plananalyse van gebouwen. Doel, methoden en analysekader. Delft: Faculteit
Bouwkunde TU Delft.

Noten

    1. In zijn boek Drawn to Design gaat Eric Jenkins dieper in op dit onderscheid tussen
         contextgebonden en formele analyse van bouwkundige objecten en systemen ( Jenkins, 2013,
         pp. 38-43). Zelf staat hij op het standpunt dat er een tussenpositie ingenomen kan worden,
         die zowel formeel als tot op zekere hoogte ook gecontextualiseerd is. Hierbij ziet hij de
         formele analyse van een ontwerp als het startpunt. In een tweede stap gaat het er dan om het
         ontwerp te begrijpen en te analyseren in de totaliteit van het sociale, economische en
         politieke krachtenveld. Een studie die sterker het belang van een geïntegreerde aanpak
         benadrukt is Integrale plananalyse van gebouwen. Doel, methoden en analysekader (Van der
         Voordt, Zijlstra, Van den Dobbelsteen & Van Dorst, 2007).

    2. Eugene Ferguson gaat in zijn boek Engineering and the mind's eye uitgebreid in op de rol van
         de tekening in de totstandkoming van artefacten, van het eerste idee tot het uiteindelijke
         product (Ferguson, 1992, pp. 75-113). Hij onderscheidt drie soorten ontwerptekeningen die
         ingenieurs gebruiken, te weten de thinking sketch, prescriptive sketch en de talking sketch; deze
         hebben respectievelijk betrekking op het op gang brengen van het eigen denkproces, op de
         instructie naar anderen en de discussie met anderen over mogelijke oplossingen. Daarnaast
         legt hij de nadruk op de verspreiding van technische kennis door gestandaardiseerde
         tekentechnieken en handboeken met afbeeldingen sinds de renaissance. Binnen de faculteit
         Bouwkunde aan de TU Delft is met name door Clemens Steenbergen en zijn
         onderzoeksgroep bij de sectie Landschapsarchitectuur veel aandacht besteed aan de rol van
         de tekening in het architectuuronderzoek (zie o.a. Steenbergen, 2008). Ook in het werk van
         Frits Palmboom, die van 2013 tot 2016 de Van Eesteren-leerstoel bekleedde aan de TU Delft
         en een van de oprichters is van Palmbout Urban Landscapes, speelt de tekening een cruciale
         rol, waarbij analyse(tekening) en ontwerp(tekening) zeer nauw op elkaar aansluiten (zie o.a.
         Palmboom, 2018, pp. 323-327).

    3. Eric Jenkins en ook Simon Unwin benadrukken de analogieën tussen zowel tekenen en
         bouwen als tussen analyseren en ontwerpen. Ook delen zij de opvatting dat de fysieke
         activiteit van het tekenen met de hand een grote impact heeft op het ontwikkelen en
         verfijnen van ruimtelijk begrip (Jenkins, 2013, pp. 45-46; Unwin, 2007; Unwin, 2014, pp.
         15-24).

                                                                                                                                                           183
    4. Deze tekentechniek werd ontwikkeld in de renaissance en is tot op de dag van vandaag een
         van de belangrijkste conventies in het technisch tekenen (Ferguson, 1992, pp. 82-83; zie ook
         Leupen et al., 1999, p. 204; Steenbergen, 2008, pp. 408-409). Uiteraard wordt er
         tegenwoordig ook veel gebruikgemaakt van digitale 3D modellen (BIM) en computer
         renderings, maar door de betrekkelijke eenvoud van de orthografische projectie blijft deze
         notatiewijze populair.

    5. Leupen, Grafe, Körnig, Lampe & Zeeuw (1999, pp. 18-19) spreken van reductie, toevoeging
         en demontage. Wij hebben gekozen voor het meer omvattende 'construeren' als derde term.
         In het hoofdstuk Tekentechnieken voor de analyse geven Leupen et al. een uitgebreid scala aan
         tekenvoorbeelden van de genoemde technieken (1999, pp. 204-2015).

    6. Meer informatie over de rol van het diagram in ontwerp en analyse is te vinden in het boek
         Diagramming the Big Idea, Methods for Architectural Composition (Balmer & Swisher, 2019) en in
         Ching's Architectural Graphics (2009, pp. 230-241)

    7. Een van de meest vruchtbare benaderingen om kennis te genereren uit ontwerpanalyses is
         het opzetten van systematische vergelijkingen. Een vroeg voorbeeld hiervan is Precedents in
         architecture van Clark & Pause (2012), waarvan een eerste editie al verscheen eind jaren
         zeventig.

    8. Binnen de Faculteit Bouwkunde van de TU Delft wordt sinds de jaren zeventig in
         ontwerpprojecten en werkgroepen veel aandacht besteed aan plananalyse. Het is ook in deze
         tijd dat de term voor het eerst gemunt wordt voor de 'methodiese analyse van architektonies
         materiaal' (zie O1 ontwerp onderzoek onderwijs, 1981, p. Veel van dit en later werk werd in de
         jaren negentig samengebracht in een boek dat lang een belangrijke rol speelde in het
         onderwijs: Ontwerp en analyse(Leupen et al., 1999). De kracht van het boek is dat het diverse
         ontwerpopvattingen in historisch perspectief plaatst en een systematisch begrippenapparaat
         voor het ruimtelijk ontwerpen introduceert.

    9. Voor een introductie tot het werk van Frankl zie het voorwoord van James S. Ackerman bij
         de Engelse vertaling van een van zijn belangrijkste boeken uit 1914, Die Entwicklungsphasen
         der Neueren Baukunst (Frankl, 1968). De inleiding van dit boek verscheen in Nederlandse
         vertaling in Architectuurfragmenten 1 (Van Duin & Engel, 1993, pp. 19-34).

  10. Ibidem.
  11. Steenbergen, 2008, pp. 37 e.v.
  12. In hun invloedrijke studie Precedents in Architecture hanteren Clark & Pause (2012, p.3)

         hiervoor het begrip 'partis'. Zij verstaan hieronder het dominante, vormende of vormgevende
         idee van het ontwerp dat de belangrijkste karakteristieken ervan beschrijft.
  13. In zijn rijke en verhelderende boeken over het analyseren van architectuur gebruikt de Britse
         hoogleraar architectuur Simon Unwin hiervoor de term 'using things that are there' (2010,
         2014, pp. 71 e.v.).
  14. De Faculteit Bouwkunde kent een lange traditie van speciaal vervaardigde plannenmappen
         en thematische plandocumentaties, die de basis vormen voor vergelijkende plananalyses in
         verschillende onderwijsmodules.
  15. Naast de al eerder genoemde Engelstalige 'klassiekers' (Ching, 2015, Clark & Pause, 2012,
         Unwin, 2014, 2010) en het Nederlandse overzicht van Leupen et al. (1999), mag hier ook niet
         ontbreken het door de afdeling Urbanism van de TU Delft samengestelde Urban Analysis
         Guidebook (Van den Burg & Stolk, 2004).

184
HOOFDSTUK 10.2: LOCATIE- EN CONTEXTANALYSE

                                                                                                                                                           185
186
HOOFDSTUK 10.3: DE TECHNISCHE ANALYSE - METHODE
INVENTARISEREN, ORDENEN, VERKLAREN

KOEN MULDER

De bouwtechnische analyse beperkt zich tot een vrij specifiek deel van het ontwerp:
hoe zijn bouwconstructies gemaakt zodat ze technisch functioneren? Waarop berust
de werking? Een bouwtechnische analyse is in die zin veel eenvoudiger dan een
architectonische analyse, omdat aspecten van historische, culturele, maatschappelijke
of persoonlijke aard buiten beschouwing worden gelaten. Ook de context is veelal
teruggebracht tot het klimaat en de directe omgeving. De Waarom?-vraag blijft
daarmee beperkt binnen een specifiek technisch kader. De analyse betreft de
draagconstructie, de bouwconstructie en de klimaattechniek. De nadruk bij de
technische analyse ligt op materiaal. Daarin is zij precies en vooral zeer gedetailleerd.

Een technische analyse kan op twee wijzen worden aangepakt.

Enerzijds kunnen verschillende technische aspecten op het gebied van
draagconstructie, bouwconstructie en klimaattechniek worden aangestipt, waarna in
bouw- en productietekeningen of aan de hand van bouwfoto's in kaart wordt gebracht
hoe en wat is ontworpen en uitgevoerd. Je zou kunnen zeggen: vanuit de kennis die
men tijdens de analyse heeft van noodzakelijke technische functies, op zoek gaan
naar de elementen die die functie vervullen. Dus van de functionele noodzaak of
reden naar de gekozen oplossing. Simpel gezegd, van Waarom, naar Wat, Hoe en Waar
precies? Een voorbeeld zou kunnen zijn:

     · Er is een raamopening gemaakt in de kalkzandsteen wand. De wand boven het
         raam kan niet door het glas of kozijn worden gedragen omdat kalkzandsteen
         maar een zeer geringe buigsterkte heeft. Waarom valt die gevelwand boven
         dat raam niet naar beneden?

     · We gaan op zoek naar elementen die die functie kunnen vervullen. Wat is
         daarvoor aanwezig?

     · Het blijkt dat de wand boven het raam niet enkel uit kalkzandsteen blokken
         bestaat, maar dat er een gewapende betonbalk als latei is opgenomen met een
         hoogte van 30 centimeter. (Hoe?) die op de kalkzandsteen muurpenanten aan
         weerszijde naast de opening rust. (Waar?)

                                                                                                                                                           187
Je zou deze analyse vraag-gestuurd kunnen noemen. Maar deze methode vereist reeds
veel aanwezige kennis van bouwconstructies en algemeen geldende bouwkundige
principes.
INTRODUCTIE INVENTARISEREN, ORDENEN, VERKLAREN
Anderzijds kan je - zeker bij geringe voorkennis - een bouwtechnische analyse ook
andersom aanvatten. Bij deze methode laten we niet de functionele vraag leidend zijn,
maar vormen de bouwdelen en materialen op de bouwtekening de leidraad in de
analyse. Dat is de technische analysemethode die in de bachelor wordt gehanteerd.
We brengen verwante onderdelen eerst in kaart en gaan ze vervolgens in een helder
genummerde volgorde af. We doen dat in vaste stappen. Bij de eerste technische
analyse in het bouwkunde-onderwijs (5 ECTS Module BK1TE2)- een analyse van
constructie en materiaal - hanteren wij: 1. Wat? 2. Waar en Hoe? en 3. Waarom? We
noemen die methode Inventariseren, Ordenen, Verklaren: IOV. Het is losjes gebaseerd
op het Stappenplan van Prast en Wilms Floet (2011), maar nu toegepast op de
bouwtechniek.
TER VERDUIDELIJKING DE ANALYSE VAN DE TERUGTRAPREM VAN
EEN FIETS
Vergelijk het met een fiets: eerst schroef je hem helemaal uit elkaar (wat, waar?),
vervolgens laat je met tekeningen zien hoe de elementen zich, nummertje-voor-
nummertje tot elkaar verhouden (waar, hoe?) en dan zoek je de technische redenen
waarom dat zo is. En zo verklaar je ook de werking; bijvoorbeeld waarom je remt als
je achteruit trapt. Gelukkig is een gebouw trouwens vaak niet zo ingewikkeld als een
fiets: het kent vaak veel repetitie en beweegt als het goed is meestal niet te veel.

Afbeelding 10.3.1. De technische werking van de terugtraprem van een fiets aan de hand van de losgemaakte
onderdelen verklaard.

188
TECHNISCHE ASPECTEN

Wat wordt er dan in kaart gebracht? Een standaard bouwtechnische analyse behelst
onderwerpen uit de vakgebieden draagconstructies, bouwconstructies en
klimaatontwerpen. Voor elk van deze vakgebieden zijn lijsten op te stellen met in
kaart te brengen aspecten, die - naar gelang men preciezer wordt - steeds verder
kunnen worden uitgebreid.
Voor ontwerpers is technische analyse natuurlijk vaak geen doel op zich. De architect
zal zich vaak enkel richten op voor het ontwerp relevante aspecten van een
precedentgebouw voor de eigen ontwerpopgave. Het analyseobject wordt dan
gebruikt als kennisbron. Met voldoende technische voorkennis kan dan een lijst van
te onderzoeken aspecten naar behoefte worden opgesteld. Analyseer je het precedent
bijvoorbeeld vanwege het bijzondere klimaatprincipe, dan is het logisch dat je dan
enkel die draagconstructieve en bouwconstructieve aspecten in de analyse opneemt
die daar direct mee in verband staan.

TECHNISCHE ANALYSE IN HET BACHELOR ONDERWIJS

In de bachelor van bouwkunde worden in de techniekleerlijn bij de vakken TE2, TE4
en TE5 bouwtechnische analyses gemaakt. TE1 en TE3 zijn theorievakken. Bij TE2
wordt de methodiek van Inventariseren-Ordenen-Verklaren geïntroduceerd. TE2 is
een eerstejaars vak. De technische aspecten zijn daarmee beperkt tot onderwerpen
die in de colleges van TE1 en TE2 aan de orde zijn gekomen. In de analyse van de
tweedejaars modulen TE4 en TE5 worden aanvullende onderwerpen geanalyseerd,
die in de colleges van TE3, TE4 en tot slot ook TE5 behandeld zijn.
Bij TE2 worden de volgende aspecten geanalyseerd:

     · situatie en (micro)klimaat (Hoe werkt de omgeving in op de bouwconstructie.)

     · functionele indeling (Hier worden ruimtefuncties, daglicht, oriëntatie en
         draairichtingen van deuren en ramen en oppervlakten in kaart gebracht.)

     · maatsystematiek (Hier wordt het maatsysteem in kaart gebracht, waarbij
         repetitie, regelmaat en uitzondering en ook de relatie tussen tekening en
         bouwkundige uitvoering wordt verklaard. Vaak is het stramien van de
         bouwtekening daar een handig hulpmiddel bij.)

     · kolommen, binnen- en buitenwanden (Hier worden de in plattegrond
         horizontaal doorgesneden elementen en hun materiaal in kaart gebracht en
         wordt nagegaan wat primair dragend is en wat secundaire niet-dragende
         ruimtescheidende wand is.)

     · verticale krachtsafdracht (Hier worden de draagconstructie plattegronden
         getekend.)

     · statische schema's (Hier worden de krachten in geschematiseerde
         draagconstructieve doorsneden in kaart gebracht).

     · horizontale krachtsafdracht / stabiliteit (Hier wordt geschematiseerd de
         horizontale krachtsafdracht in twee richtingen in beeld gebracht.)

     · gevelmaterialen en gevelopeningen (Welke materialen voor buiten- en

                                                                                                                                                           189
         binnenafwerking zijn toegepast, hoe worden krachten afgedragen met lateien,
         wat voor kozijnen, ramen en deuren zijn er toegepast?)
     · laagsgewijze gevel- en dakpakketopbouw (Luchtdichting, waterkering,
         isolatie, laagopbouw met de onderlinge verbindingen en laagdoorbrekingen,
         het temperatuur- en dampspanningsverloop en gevaar van condensatie in het
         pakket worden onderzocht.)

In deze onderwerpenlijst zijn er nog veel technische aspecten buiten beschouwing
gelaten. Denk bijvoorbeeld aan werktuigbouwkundige of elektrotechnische
installaties, geluidswering of ventilatievoorzieningen. Tijdens de oefening leren
studenten tekeningen te lezen. Door de elementen op tekening als leidraad te nemen,
komen veel van deze aspecten al wel voor het eerst in beeld. Veel symbolen,
materiaalaanduidingen of andere tekstuele toelichtingen op de bouwtekeningen
kunnen worden opgezocht in literatuur of op internet .

         De verplichte literatuur bij TE2 is het boek Bouwproducten
         (ThiemeMeulenhoff) voor Bouwconstructies en Kracht + Vorm voor
         draagconstructies. De aanbevolen literatuur betreft in de eerste plaats de
         Jellema-series 4B Gevels en 4C Gevelopeningen. Daarnaast de Construction
         Manuals in de DETAIL serie. Ook wordt er verwezen naar de website
         www.joostdevree.nl waar veel productinfomatie te vinden is. Daarnaast is er een
         lijst van youtube-filmpjes of vervaardiging en toepassing van bouwproducten.

         De door leerstoel Design of Construction gemaakte site Bouwkundig tekenen
         geeft alle regels voor bouwtechnische tekeningen op verschillende tekenschalen.
         De basis van het bouwkundig tekenen van plattegrond, doorsnede en gevel
         wordt in BK1TE2 in een kort college uiteengezet. Belangrijk is daarbij dat beseft
         wordt tekenschalen niet enkel over de verschaling van werkelijkheid naar
         tekening gaat, maar dat elke schaal gerelateerd is aan een bepaald
         uitwerkingsniveau.

In het tweede bachelorjaar wordt de technische analyse verder uitgebreid bij het
module TE4. Met als uitgangspunt de tekeningen van een bestaand gebouw worden
ook controleberekeningen, aanpassingen en verbeteringen gedaan. Daarmee wordt de
oefening een serie practica aan de hand van het geanalyseerde gebouw die vervolgens
leiden naar kleine deelontwerpopgaven. Er wordt ook een nieuw vakgebied
geïntroduceerd: stedenbouwtechniek. En voor alle vakgebieden komen er nieuwe
onderwerpen bij:

     · bebouwing, verharding, water en groen (st)
     · windstroming (st)
     · oriëntatie op zon (st)

190
· klimaattopen (st)

· in kaart brengen microklimaat en dit modellering (st)

· berekening hoeveelheden en afvoer regenwater (st)

· in kaart brengen constructieve dilataties (dc)

· verticale en horizontale krachtsdoorstroming (dc)

· stabiliteitsvoorzieningen (dc)

· aanpasbaarheid draagconstructie (dc)

· controleberekening ligger en kolom (dc)

· ontwerpberekening uitkragende ligger en vergelijking met dimensionering
   voor overspanning (dc)

· gebruiksfuncties (bc)

· brandscheidingen, brandcompartimenten, blusmiddelen, vluchtwegen (bc)

· bouwvolgorde in (bc)

· in doorsnede en detail in kaart brengen thermische lijn, luchtdichtingslijn en
   waterkerende lijn (bc)

· maatvoering en stramienlijnen in details (bc)

· koudebruggen en koudebrugonderbrekingen (bc)

· stelmogelijkheden (bc)

· vergelijking details met standaard details (bc)

· in kaart brengen van technische ruimtes, schachten, vides, installaties (LBK,
   warmtebron, evt. koudebron, warmtapwater, enz.), voornaamste luchtkanalen
   en leidingen (toe- en afvoer apart), inblaas- en afvoerroosters met
   ventilatiehoeveelheden, warmteafgifte-apparatuur, warmtapwaterpunten,
   zonwering, te openen ramen, zonnecollectoren of -panelen. (ko)

· van de riolering en hemelwaterafvoer (afschot), leidingverloop van de
   elektriciteit in relatie tot de draagconstructie, aansluiting nutsvoorzieningen
   (gas, elektra, water, data, enz.) (ko)

· in kaart brengen van kunstlichttoepassing (schakeling) (ko)

· in kaart brengen van bouwfysische kwaliteit gevel: warmte-isolatie
   glaspercentage, -oriëntatie en hoeveelheid daglichttoetreding, zon- en
   lichtwering, spuiventilatie met ramen, geluidisolatie, mate van kierdichting,
   thermische massa (ko)

· in kaart brengen ventilatie, verwarming en koeling, warm tapwater (ko)

· controle berekening warmte en koelbehoefte, energiezuinigheid en
   energielabel EPN (ko)

· binnenmilieuaspecten (hoeveelheid ventilatie per persoon, CO2 gehalte,
   nagalmtijd)

· ontwerp alternatieven en verbeteringen (alle vakgebieden).

                                                                                                                                                   191
Bij TE5 worden een aantal van deze onderwerpen herhaald, maar nu in de context van
het renovatie en aanpassing van verouderde gestapelde woningbouw. De analysefase
is daarbij zeer beperkt. De oefening richt zich na de eerste week op het ontwerpen aan
aanpassingsingrepen.

Afbeelding 10.3.2 De methode Inventariseren, Ordenen en Verklaren schematisch verbeeld met doorlopende
nummering per element of onderdeel (uit: Voorbeeldverslag BK1TE2).

DOCUMENTEREN
Een stap die nog vooraf gaat aan de methode is het documenteren en het maken
van basistekeningen. Bij het documenteren worden alle beschikbare technische
tekeningen uitgezocht en in relatie tot elkaar bekeken. De meeste bouwkundige
tekeningen zijn platte projecties: plattegronden, gevels, doorsneden en
detailtekeningen. Plattegronden, gevels en doorsneden zijn meestal gemaakt op
uitwerkingschaal 1:100, 1:50 of 1:20. Detailtekeningen soms op schaal 1:10, maar
meestal op schaal 1:5. Ook worden vaak foto's verzameld en door de precieze
camerapositie en -richting in kaart te brengen groeit het ruimtelijk begrip.
Voor het in kaart brengen bevatten 1:50 of 1:20 bouwtekeningen vaak veel te veel
informatie. Het is belangrijk om deze eerst terug te brengen tot de belangrijkste
geometrie en bouwelementen. Daarom worden de technische plattegronden,
doorsneden en gevels eerst geabstraheerd tot eenvoudige basistekeningen in een
uitwerkingsschaal 1:100. Zo ontstaat een heldere kaart of onderlegger. Voor die
versimpeling is het belangrijk dat de ruimtelijke opbouw van het bouwplan wordt
begrepen. Door de tekeningen over te trekken en de informatie te reduceren tot
constructie-elementen, materiaalcontouren en belangrijke aanzichtlijnen volgens de
regels van het bouwkundig tekenen wordt een schifting gemaakt tussen de
hoofdlijnen van de belangrijke geometrie en bijgevoegde aanvullende informatie (zie
tekstkader).

192
Als basistekeningen niet beschikbaar zijn maar wel gewenst zijn als onderlegger,
moeten die met andere tekeningen worden geconstrueerd. Dit dwingt om meerdere
tekeningen naast elkaar te houden en met elkaar te vergelijken. Ook voor het
begrijpen van de driedimensionale geometrie van details moeten de informatie uit
overzichtstekeningen en doorsnedes in verschillende richtingen worden
gecombineerd. Dit aan elkaar relateren van verschillende bouwkundige tekeningen in
verschillende oriëntaties en op verschillende schaalniveaus is heel belangrijk.

I N V E N TA R I S E R E N

Inventariseren is hier letterlijk de bouwkundige inventaris in kaart brengen.
Elementen op bouwtekening worden waargenomen, vastgelegd, geregistreerd door
deze over te nemen op een vereenvoudigde `kaart', die bestaat uit een geabstraheerde
1:100 tekening. Meestal is dat een plattegrond, maar het kan bij sommige technische
onderwerpen ook een doorsnede of een geveltekening zijn. Deze tekening voorzien
van in kaart gebrachte elementen vormt de basis van de vervolgstappen ordenen en
verklaren.

De elementen die in kaart worden gebracht worden eenduidig genummerd. Deze
nummering per element wordt vervolgens ook bij de analysefasen ordenen en
verklaren gebruikt.

De inventarisatie is op zich een oefening in waarnemen. De herkenning van het ene
element leidt als het goed is tot een zoektocht naar andere die daar bij horen. Er moet
worden gecategoriseerd en gespecificeerd. Tekeningen zullen in het begin vol staan
met onbekende termen. Vaak is het de eerste kennismaking met typisch bouwjargon.
Deze termen moeten worden opgezocht net zo lang tot ze werkelijk begrepen zijn.

ORDENEN

Bij de eerste stap gaat Inventariseren naadloos over in ordenen. De elementen zijn
ingekleurd en genummerd en de genummerde lijst wordt als legenda bij de kaart
gevoegd met een korte omschrijving. Bij ordenen stellen we ons de vragen hoe iets is
gedaan, waar precies? Daarbij vormt de opgestelde nummering de leidraad; waarbij
gelijksoortige elementen gegroepeerd worden uitgelicht en uitzonderingen worden
aangegeven.

Het gaat om de regelmaat, structuur, relaties en afwijkingen. De onderlinge
samenhang wordt getekend en mogelijk heel kort beschreven. Hoe verhouden de
elementen zich tot elkaar? Vaak is het een kwestie van inzoomen en iets even precies
in detail tekenen. Bij de ordeningsstap ligt de nadruk op tekenen. Geprobeerd moet
worden om met principeschetsen, schema's en diagrammen de ordening zichtbaar te
maken en niet veel meer dan tekstlabels en steekwoorden, maatlijnen en alleen als het
écht niet anders kan met hele korte tekst zaken te verduidelijken. Meestal zullen de
uitgelichte ordeningstekeningen genummerd naast de inventarisatie-kaart geplaatst
worden. Soms worden het toevoegingen aan de inventarisatie kaart.

Hier enkele voorbeelden:

                                                                                                                                                           193
     · De maatvoering en systematiek is met stramienlijnen in kaart gebracht op de
         inventarisatie-tekening. Bij ordening wordt nu bijvoorbeeld ingezoomd op
         een genummerde hoek, waar in detail te zien is hoe stramienlijn ten opzichte
         van de rand van hoofddraagconstructie is gepositioneerd.

     · De verschillende typen wanden zijn elk anders ingekleurd en plaatselijk
         genummerd. Er wordt onderscheid gemaakt naar dragende en niet-dragende
         wanden. Bij ordening wordt met een detailtekening de precieze opbouw van
         deze wanden getoond, inclusief hoeken, aansluitingen en openingen.

     · De aluminium en houten kozijnen zijn elk in een andere kleur op de
         inventarisatietekening aangegeven. Bij ordening wordt in detail getekend hoe
         het genummerde kozijn op de muur aansluit en daaruit wordt duidelijk dat er
         aantal vaste typen van aansluiting is.

VERKLAREN

Bij verklaring wordt - weer aan de hand van dezelfde nummering per element -
gezocht naar technische redenen waarom iets precies zo gedaan is als bij ordening is
aangegeven. Verklaren mag grotendeels met korte informatieve tekst, al is ook hier
een helder diagram een overtuigend hulpmiddel.

De verklaring is absoluut het moeilijkst. Vaak wordt de fout gemaakt om hier enkel te
beschrijvingen wat bij ordening is getekend. Maar de verklaring is geen beschrijving.
Als iets bij ordening goed getekend, geschematiseerd, en gemaatvoerd is en van korte
toelichtende tekstlabels is voorzien, volstaat dat als toelichting over Wat?, Hoe? en
Waar?

Bij de verklaring moet de technische Waarom?-vraag centraal staan. En het antwoord
moet technisch specifiek zijn: bijvoorbeeld gaan over werking,
materiaaleigenschappen, optredende krachten, montage, duurzaamheid, etc. Door de
in kaart gebrachte elementen als leidraad te gebruiken dienen zich heel specifieke
vragen aan en wordt voorkomen in holistische algemeenheden te blijven hangen. Aan
de hand van wat op de tekening te vinden is moet literatuur en productinformatie
worden bestudeerd. Diepgravendheid wordt bereikt door de Waarom?-vraag een
aantal keer te blijven herhalen, een voorbeeld:

Op tekening staat zinken dakbedekking met de aanduidingen: felsnaden, klangen,
ruwhouten vuren delen. Waarom zit de zinken dakbedekking met klangen bevestigd
op grof bezaagde houten vuren planken?

     · Omdat het zink zelf niet voldoende sterk / buigstijf is om zichzelf, sneeuw of
         een mens op het dak te dragen.

     · Omdat de klangen overal op het hout geschroefd kunnen worden.

     · Omdat de klangen bij de vervaardiging van de felsnaden worden mee
         gevouwen en zo niet door de bekleding prikken

     · Omdat door het ruwe houtoppervlak het zink geventileerd blijft en het niet te
         veel corrodeert doordat de zwak hechtende oxidelaag zo niet steeds van het
         oppervlak wordt getrokken bij thermische beweging.

194
     · Omdat vurenhout goedkoop is en er geen zuren uit vrijkomen die het zink
         kunnen aantasten.

     · Etc.

Het gaat dus om consistente technische redenen voor ontwerpkeuzes. De verklaring
is een evaluatie waarom wat in kaart gebracht is functioneert of zou moeten
functioneren. En goed begrepen jargon uit de bouwkundige literatuur helpt enorm
om kort en informatief te duiden.

Tip is dus houd het specifiek en beperkt. Immers: Uiteindelijk wil je weten welk
tandwiel er verschuift, waar precies en hoe en waardoor de as blokkeert als je
achteruit trapt.

HYPOTHESEN

Wanneer is de overtuigende technische reden gevonden? Wanneer zijn er meerdere
samenwerkende of concurrerende technische verklaringen aan de orde? Welke
verklaring is belangrijk en welke is in feite ondergeschikt? Wat is tamelijk hard te
maken en wat is speculatie?

Er valt een kanttekening te plaatsen dat waarschijnlijk nooit alle informatie en
redenen voor ontwerpbeslissingen werkelijk te achterhalen zijn. Er is ongetwijfeld
sprake van onzichtbare evolutie en van onbekende omstandigheden.Want ook
technische redenen zijn lang niet altijd logisch. Soms is iets bijvoorbeeld gemaakt
van prefab beton omdat de hoofdaannemer en ontwikkelaar een prefabbetonbouwer
was of is de keuze gevallen op een vaker gebruikt materiaal om geen extra nieuwe
partij op de bouw te hebben rondlopen. Maar dit zijn al gauw meta-vragen. De
vraag waarom iets functioneert en uitgevoerd is in een bepaalde vorm kan nog steeds
gesteld worden. "Waarom dit'" wordt `Waarom zo precies?'.

Speculeren is daarom ook geen probleem - zolang maar aangegeven wordt dat een
verklaring vooralsnog slechts een hypothese betreft. Maar enkel door die hypothese
wel te doen, ontstaan er vervolgvragen die men mogelijk dichter bij de (technische)
waarheid brengt. Het is de kunst om hier zeer zorgvuldig in te zijn. Ook het zo nu
en dan doen van foute beweringen is voor een ontwerper niet te vermijden en geen
probleem, zo lang ze maar niet als onomstotelijke waarheden worden gepresenteerd.
Het is een iteratief proces. Nieuwe elementen worden ontdekt terwijl andere
elementen in kaart worden geordend of verklaard. Een nieuw ontdekt element draagt
bij aan de verklaring van een ander. Bij een echt goede analyse wordt er voortdurend
teruggekeken en aangevuld of aangepast. Dat is heel arbeidsintensief. En in die zin
ook vergelijkbaar met ontwerpen waar ook vaak na drie stappen vooruit weer twee
stappen terug gezet moeten worden. Het voordeel van de onderwijscontext van de
technische analyseoefening is dat bij de beoordeling ervan de intensiviteit van de
zoektocht sterk meespeelt, wanneer deze inzichtelijk en aangegeven is. Met andere
woorden, wanneer veel bondig en informatief materiaal is.

                                                                                                                                                           195
WAAROM TECHNISCH ANALYSEREN?

Het is niet zo dat analyse direct tot synthese leidt, ook niet bij de creatie van een nieuw
technisch ontwerp. Ontwerpers associëren of analogiseren (Hofstadter & Sanders
2014) en initiëren op basis daarvan. De schrijvers stellen dat nieuw en preciezer
begrip ontstaat uit nieuw verbindingen met het bestaande en niet zozeer uit het
onderbrengen in uitkristalliseerde categorieën.

Met wat je eerder doorgrond hebt ontwikkel je iets nieuws. Tegenwoordig lijkt alle
informatie vrij beschikbaar en lijkt het misschien alsof je ontwerpantwoorden even op
internet kunt opzoeken. Dat is niet zo - daar vind je vooral ingrediënten wanneer je
toch al op een duidelijk spoor zit. Maar het vinden van zo'n spoor begint al daarvoor;
je bedenkt, tekent en toetst varianten en tijdens het tekenen, borrelen nieuwe
ontwerpoplossingen op.

Met de intensieve activiteit van het analyseren veranker je oplossingen in je geheugen
voor een moment waarop ze zich aan moeten dienen. De vastomlijnde leidraad van
Inventariseren-Ordenen-Verklaren met doorlopende nummering is enkel zo rigide
om stap-voor-stap te kunnen beginnen en later gemakkelijk de weg weer terug te
vinden. Het zijn de vakjes van een mentale gereedschapskist: vastgelegd met vragen
als Wat, Waar & Hoe, Waarom? Tijdens het ontwerpen stel je die vragen weer, maar
dan waarschijnlijk in een andere volgorde.

TEKST OF TEKENING?

Als tijdens het ontwerpen een (vluchtige) oplossingsrichting zich aandient weet je
niet direct alle details van je eerdere bouwtechnische analyses die je hebt gemaakt.
Zou je die dan willen terugzoeken, dan is er een belangrijk verschil tussen tekst en
tekening. Voor tekst moet je, met dat grijze blok van al die regels voor je, lineair zin-
voor-zin doorlopen. De tekening, schets, schema of diagram zie en begrijp je vaak
in één oogopslag. Dat is de reden waarom wij - visueel ingestelde ontwerpers -
het inventariseren, ordenen en misschien zelfs verklaren als het even kan met beeld
doen. Die tekeningen bevatten vaak niet meer woorden dan wat aanduidende labels
(en getallen, maten, pijlen). Dat verschil is belangrijk: een woord of zin blijft altijd
een verzameling tekens en moet eerst lineair worden verwerkt: een tekening is een
meer directe representatie van een ruimtelijke en materiële wereld. Door tekenend te
analyseren gebruik je bovendien dezelfde handvaardigheid als tijdens het ontwerpen.
Tekenen met de hand heeft het voordeel dat je heel natuurlijk hoofd- en bijzaken
scheidt; voor ontwerpers is tekenen de snelste manier om verslag te doen van je
denken en het toegankelijk te maken voor jezelf en voor anderen.

Bij de Verklaren-stap ontkom je vaak niet aan tekst. De kleine toelichting zet je ook
gemakkelijk op het spoor om de tekeningen van de ordening juist te interpreteren.
Bij de technische analyse vragen we je de beschrijving, die vaak al het begin van een
verklaring is zo kort en bondig en vooral technisc specifiek mogelijk te maken. Want
informatie terugvinden - dat is wat telt.

196
BRONNEN
Hofstadter, D. & Sanders, E.(2014) Analogie, De kern van ons denken. Atlas contact
Prast, H. & Wilms Floet, W. (2011), Handleiding plananalyse BSc-1. Delft: interne
publicatie.

                                                                                                                                                           197
198
HOOFDSTUK 11: TOOLS FOR URBAN DATA RESEARCH

BALÁZS DUKAI; GIORGIO AGUGIARO; CLARA GARCÍA-SÁNCHEZ; EN JANTIEN STOTER

ABSTRACT

The ability to translate our physical world into a virtual reality has become a valuable
asset in the design, planning, visualisation and management of data for a wide range
of urban and architectural applications. By way of example, 3D city models have been
used to estimate population size, energy consumption, pollutant distributions, solar
potential, perform shadow analyses, and simulations on wind flow distribution and
noise impact. Rapid population growth and urbanisation is increasing the demand for
more detailed 3D models that can help improve urban development and design. 3D
city models offer a virtual copy of reality in which different development scenarios
can be simulated before construction, to determine their impacts on noise, heat stress,
pollution or other factors. The aim of this chapter is to give an overview on the
place of GIS within urban data research, in particular 3D city models. This chapter is
structured in five parts. After the Introduction we present two cases to show how 3D
models can be used. In the fourth section we explore future possibilities of urban data
research. Finally we give several tips and references where you can learn more on GIS
and 3D modelling.

INTRODUCTION TO GIS AND 3D CITY MODELS

As humans, our environment shapes us, it defines us. In order to truly understand
people, one needs to understand their environment, their history too. This is equally
true for buildings, neighbourhoods, cities and landscapes. In this pursuit of
understanding their environment, Geographical Information Systems (GIS) can play
a key role in bringing in data and analytical tools.

Simply stated, GIS is a set of tools specifically designed for working with spatial data.
Note that the emphasis is on the data, which is the key component in GIS. Within this
lies the biggest contrast to CAD tools. While CAD helps in creating new designs, GIS
helps in understanding the existing. Therefore, in GIS one usually does not "draw",
but analyses objects and their relationships to each other and their environment. The
two most common GIS software are QGIS and ArcGIS.

Spatial data, or GIS data exists in various forms. There is a common component to
it all, location. In order to accurately represent, and have a common reference of the

                                                                                                                                                           199
location of real world objects in a map, we use Coordinate Reference Systems (CRS).
Representing some part of the real world is called "modeling". Depending on what is
modeled, spatial data can be stored in various formats. For phenomena that have value
at every location, like precipitation or soil types, raster formats are the most suitable.
Regular images are stored in a raster format as well, where every pixel has three color
values, Red, Green and Blue (RGB). In GIS raster data, each pixel represents a specific
area (eg. 5×5 m) at a specific location of the real world, and we can assign any value to
the pixel, for instance the temperature at the location. For discrete objects, like most
man-made objects or trees, usually vector formats are the best choice. GIS vector data
is very similar to CAD data, as the objects are composed of points, lines and polygons.
However, key aspects in GIS data are the reference to real locations through CRS, and
the presence of attributes. Any additional data can be assigned to the geometry of an
object, and the geometry together with its attributes and location provide a powerful
way to store spatial information.

A semantic 3D city model is a specialised type of GIS data, commonly used to store
information about our built environment. Thus, a 3D city model is a 3D vector
representation of an urban area that depicts its landscape and architectural
infrastructure. The geometry and structure of all main urban elements, such as the
terrain, roads, water bodies, and buildings are described by 3D geospatial data. The
word semantic refers to the notion that in these models we often assign their meaning
to the parts of the object, like wall or roof surfaces. In addition, it is possible to
include as attributes the year of construction of a building, the number of people
living in a building and the construction materials, essential information for circular
economy workflows or energy consumption. Such semantically enriched 3D city
models represent powerful integrated information hubs, opening new opportunities
to improve current computer-based urban analysis and design proposal evaluation. In
the next sections we will present and discuss two examples of how you could use 3D
city models.

USING 3D CITY MODELS IN THE BUILT ENVIRONMENT

URBAN WIND AND DISPERSION PREDICTIONS

Current challenges posed by climate change combined with urbanization rates are
pushing the comfort boundaries of our cities, affecting among others pedestrian wind
and thermal comfort and air quality surrounding us. Fortunately, 3D city models,
which virtually represent urbanizations, combined with Computational Fluid
Dynamic (CFD) models, that model flows such as wind and dispersion, open a new
dimension to explore multiple potential improvements in urban designs before their
implementation.

In general, computational fluid dynamic models solve fluids dynamics equations
numerically (so-called Navier-Stokes equations) with a computer allowing us to
predict fluid movements. We refer to fluid as any liquid (like water) or gas (like air).
Flow distributions are particularly interesting around building layouts, due to the
flow separations drastically caused by buildings presence. Thus, there are a few good
reasons to analyze wind distributions around urban areas. For example winds are

200
often evaluated when tall buildings are planned for construction (European Standard
2010), and although this analysis can be performed by means of wind tunnel
experiments (Blocken et al. 2016), computational fluid dynamic models can be used
to evaluate several prior configurations, since you just need a fairly good computer
and a few hours at hand. A pretty close example to us would be the Elektrotechniek,
Wiskunde en Informatica building (known as EWI building) on the TU Delft campus.
It is widely known that around that building winds get so high that it is difficult
to walk or bike certain days of the year (Kenjeres and ter Kuile, 2013). During the
academic course 2019-2020, within the GEO5013 course (3D city modelling for
urban applications, MSc in Geomatics) we focused on analyzing how idealized layout
changes around the EWI building will affect the winds.

Figure 11.1: The Delft University of Technology campus 3D model: vertical wind speed along the EWI building (tallest
building in the figure), and the halved EWI building. (modelled with OpenFOAM http://openfoam.org)

Figure 11.1 introduces one of the cases studied, where the reduction of the height of
the EWI building (in the rightmost picture), led to lower wind velocities between the
buildings at pedestrian level.

                                                                                                                                                           201
Figure 11.2: Airflows around the EWI building on the TU Delft campus [m/s] (modelled with OpenFOAM
http://openfoam.org).

Figure 11.2 introduces a 3D visualization of those wind speeds. Here we can observe
how as you separate from the surface, the wind speeds become larger and larger, and
how the wind is canalized through the passage between the EWI building and the
faculty of Mechanical, Maritime and Materials Engineering building (3mE building).
These analyses were done in simplified models and for learning purposes, but they
remarkably show the potential of CFD to evaluate urban configurations. Current
3D city models are more detailed, including information related to vegetation and
different surfaces, such as concrete or grass. These attributes are currently being used
in research performed with CFD, to analyze their effects in wind and dispersion
predictions.

If you are further interested in learning computational fluid dynamic techniques a
short list of useful links is included at the end of this chapter. In the meantime, please
allow me to enumerate a few important considerations when running CFD based on
best practice guidelines (Blocken 2015):

    1. Define an appropriate domain size.

    2. Generate a high-quality mesh.

    3. Set up an appropriate roughness length for the terrain.

    4. Appropriate logarithmic inflow profile for velocity.

    5. Use high order discretization schemes (mathematics accuracy when modeling
         the equations)

202
Figure 11.3: Best guidelines CFD explanation (modelled with Paraview http://preview.org).

CITY-WIDE ESTIMATION OF HEATING DEMAND OF RESIDENTIAL
BUILDINGS

City-wide energy planning is confronted with complex questions regarding different
spatial and temporal scales (e.g. from a single building to the whole city, from season-
dependent phenomena to a planning horizon of several decades). For example,
buildings alone are responsible for circa 40% of the total energy consumption, of
which about 68% is used by households alone, mainly for space heating, cooling,
domestic hot water preparation, cooking and appliances. Therefore, detailed analysis
of the building stock is a good candidate for significant energy savings. At the building
level, it is crucial to identify inefficient buildings, to increase their energy efficiency
(e.g. by refurbishment) and to simulate and evaluate the impact of these refurbishment
measures. At district or city scale, another set of intertwined challenges emerges and
needs to be investigated and tackled. For example, it is important to know how to deal
with construction and extension of supply and utility infrastructures, how to choose
between different types of energy production and distribution technologies. Finally,
a city may want to simulate different energy scenarios according to different energy
policies, or to evaluate the energy performance of a city and quarter respectively.

Answering these questions calls for a deep understanding of the complex system
interdependencies at urban level and requires a thorough information of the demand

                                                                                                                                                           203
and supply of energy resources, comprising their spatial distribution. Nowadays,
precise information about all characteristics of a single building can be organised
in a BIM (Building Information Model). However, moving from the single-building
dimension to the urban scale is theoretically feasible, but in reality nearly impossible,
as complete city-wide data for each building are not available.

Semantic 3D city models allow to narrow the aforementioned knowledge gap by
means of integrating geodata regarding building geometrical and thermo-physical
properties with census, cadastral, statistical and other data sources, in order to better
characterise each building (also) for energy simulation purposes. Carrión et al. (2010)
and Strzalka et al. (2011) have conducted some initial investigation on the use of
semantic 3D city models for energy simulations. In the last decade, a number of
projects have been carried out using a semantic 3D city model as a source of
integrated information to assess the energy efficiency of the building stock and to
quantify the energy saving potential for different refurbishment scenarios. A common
characteristic of all these projects is that they invert the classical top-down approach
as seen so far in the past decades, and propose a more detailed, mostly bottom-
up, modelling approach, which generally starts at the building level in terms of
granularity and spatial resolution (Agugiaro et al. 2018). The project "Energy Atlas
Berlin" (Krüger and Kolbe, 2012) created a city-wide energy atlas, focussing on space
heating energy demand for residential buildings. Successively, the approach was
extended to total energy demand (Kaden and Kolbe, 2013). Other conceptually similar
examples exist for the cities of Stuttgart, Hamburg, Karlsruhe, Ludwigsburg in
Germany, Lyon in France (Nouvel et al. 2013; Bahu et al. 2013), Reggio Emilia (Figure
11.4) and Trento in Italy (Agugiaro, 2016), Vienna in Austria (Figure 11.5) and Geneva
in Switzerland (Agugiaro et al., 2017), Rotterdam in the Netherlands (Figure 11.6), and
Helsinki in Finland (Rossknecht and Airaksinen, 2020).

In general terms, the workflow to perform the analysis of the energy performance of
the building stock can be summarised in the following points:

    1. The geometries representing the building stock are classified semantically by
         distinguishing roof surfaces from wall surfaces and ground surfaces and used
         to compute parameters such as inclination, orientation and area of outer and
         shared surfaces. If no other sources of information are available, the
         geometrical data is used to extract further parameters such as the enclosed
         gross volume, the gross and net floor area, the number of storeys, and to
         estimate the area of the glazing surfaces;

    2. Buildings are then classified according to their age (depending on the year of
         construction) and their type (e.g., in the case of residential buildings: single-
         family house, terraced house, apartment block, etc.). Physical properties (e.g.
         U-values, g values) are then associated with the corresponding elements of the
         building envelope;

    3. Generally, additional information about occupancy, installed energy systems
         and weather data is also collected and used;

    4. Once the dataset is prepared, different approaches exist to estimate the energy
         demand. At urban scale, the most common is one based on a simplified quasi-

204
         static energy demand estimation based on the energy balance method. It
         delivers yearly (or monthly) values - which generally suffice for urban
         planning applications. If historical data on energy consumption exist, the
         model can be validated in order to enhance its accuracy;
    5. Once results are computed, they can be integrated back into the 3D city model
         and explored. They can be used to perform further analyses.

Figure 11.4: Screenshot of Reggio Emilia (Italy) intranet application "Energy Geoviewer" (CO2 emission estimation,
based on actual energy consumption data - values from 2014). Image taken from (Agugiaro et al. 2018
https://www.deda.group/public-services/citiengov)

                                                                                                                                                           205
Figure 11.5: Example of hybrid (multi-scale) representation of the energy performance class of buildings and building
blocks. The user can select among different scenarios in the upper-left drop-down menu and query buildings and blocks
for thematic data. Image taken from (Agugiaro et al. 2018, created with : http://sbc1.ait.ac.at:10180/projects/
meidling/cesium/webmap_nrg/index.html).

206
Figure 11.6: Image of the energy assessment of the residential building stock in Rotterdam (The Netherlands) based on
a semantic 3D city model. Image taken from http://steinbeis-3dps.eu/rotterdam/Apps/Rotterdam/
Rotterdam_Cesium_Viewer.html

OUTLOOK TO THE FUTURE

The fast-growing availability of data about our environment will offer new ways for
designing, producing, and managing buildings, cities and landscapes. The optimal use
of data models in design and planning requires understanding of the potentials of
such data and tools, but as important is the understanding of the limitations of data
and consequences of these limitations.

As a future professional, you will regularly encounter questions, such as: what data
is where available; what is the spatio-temporal resolution of the data; how to access
and use the data in urban applications; what is the quality of the data and how does
that influence the outcome of urban applications?; how to integrate (city-scale) 3D city
models with detailed architectural models of individual buildings?

Through automation, planners and designers can be relieved from basic design tasks
(i.e. small iterative tasks, drafting, can be automated). This provides the designer with
more time for the actual design process. In addition, reusing (digital) designs and

                                                                                                                                                           207
plans enables us to build on available knowledge. There is a lot of human knowledge
embedded in existing designs. With AI, a computer could be trained with such designs
to generate and offer optimal solutions for sub-problems within the design process.

This will not threaten the profession of designers and planners as human creativity
and professional knowledge will always be needed to decide on the open-ended
solutions proposed by such computer processes. Therefore, data-supported designs
and urban plans will facilitate better designs/plans rather than limiting such
processes. (Basic) programming and data skills are needed to keep the designer of the
future indeed in control of this process.

Designers and planners are not only consumers of spatial information. During the
design and planning process they also create new data. By sharing their data,
technologies as described above can be further developed and new designs and plans
can be built on past insights resulting in improved plans and designs. Data sharing
beyond individual projects, software and organisations requires answering questions
regarding (protection of) security, privacy, accountability, authorship, copyright (what
to share), artistic identity and standards.

SUGGESTIONS FOR LEARNING MORE ABOUT GIS AND 3D MODELLING

To learn details about the main GIS concepts and the use of the QGIS software at the
same time, we recommend the Gentle Introduction to GIS.

     · https://docs.qgis.org/3.16/en/docs/gentle_gis_introduction/index.html

As a thorough introductory textbook on GIS, we recommend the Principles of
geographic information systems : an introductory textbook.

     · Huisman, O., & de By, R. A. (2009). Principles of geographic information
         systems : an introductory textbook. (ITC Educational Textbook Series; Vol. 1).
         International Institute for Geo-Information Science and Earth Observation.
         http://www.itc.nl/library/papers_2009/general/PrinciplesGIS.pdf

Most of the Dutch open spatial data is hosted on the PDOK platform:
https://www.pdok.nl/
The 3D model of all buildings in the Netherlands can be found: https://3dbag.nl
. In the documentation you can read about the data set and learn how to use it:
https://docs.3dbag.nl

To dig deeper in computational fluid dynamics, we recommend these material:

     · Delft courses to learn how to use Computational Fluid Dynamics: GEO5015
         Modelling wind and dispersion in urban environments. You can find more
         info at: https://3d.bk.tudelft.nl/gsclara/

     · Online courses: https://www.coursera.org/learn/sports-building-
         aerodynamics (Prof. Blocken). Best practice guidelines in CFD:
         https://www.sciencedirect.com/science/article/abs/pii/
         S0360132315000724?via%3Dihub

208
     · Fundamental equations and modeling: CFD Python: 12 steps to Navier-Stokes
         :: Lorena A. Barba Group

To learn the basics of computational thinking and programming, we recommend the
online course Introduction to Computer Science and Programming Using Python
on the edX platform. It is a challenging course, but provides very solid foundations
for those who are interested in programming. https://www.edx.org/course/
introduction-to-computer-science-and-programming-7

For more examples on using 3D city models for urban research, browse through
the projects on the website of the 3D geoinformation research group:
https://3d.bk.tudelft.nl/

REFERENCES

Agugiaro, G., (2016). Energy planning tools and CityGML-based 3D virtual city
models. Experiences from Trento (Italy). Applied Geomatics, 8(1), pp. 41-56. Springer
Berlin Heidelberg. ISSN: 1866-928X.

Agugiaro, G., Benner, J., Cipriano, P., Nouvel, R., (2018). The Energy Application
Domain Extension for CityGML: Enhancing interoperability for urban energy
simulations. Open Geospatial Data, Software and Standards, 2018 3:2. SpringerOpen,
United Kingdom.

Agugiaro, G., Robineau, J.-L., Rodrigues, P., (2017). Project CI-NERGY: Towards an
integrated energy urban planning system from a data modelling and system
architecture perspective. ISPRS Ann. Photogramm. Remote Sens. Spatial Inf. Sci.,
IV-4-W3, pp. 5-12.

Bahu JM, Koch A, Kremers E, Murshed SM (2013). Towards a 3D spatial urban
energy modelling approach. ISPRS Ann. Photogramm. Remote Sens. Spatial Inf. Sci. II-2/
W1:33-41.

Blocken, B., (2015). Computational Fluid Dynamics for urban physics: Importance,
scales, possibilities, limitations and ten tips and tricks towards accurate and reliable
simulations, Building and Environment, 91, 219-245, https://doi.org/10.1016/
j.buildenv.2015.02.015.

Blocken, B., et al. (2016). Pedestrian-level wind conditions around buildings: Review
of wind-tunnel and CFD techniques and their accuracy for wind comfort assessment,
Building and Environment, 100, 50-81, https://doi.org/10.1016/j.buildenv.2016.02.004.

Carrión D, Lorenz A, Kolbe TH (2010). Estimation of the energetic rehabilitation state
of buildings for the city of Berlin using a 3D City Model represented in CityGML.
ISPRS Int. Arch. Photogramm. Remote Sens. Spatial Inf. Sci. 38(4/W15):31-35.

European Standard (2010). Eurocode 1: Actions on structures - Part 1-4: General
actions - wind actions, EN 1991-1-4:2005+A1.

                                                                                                                                                           209
Kaden R, Kolbe TH (2013). City-wide total energy demand estimation of buildings
using Semantic 3D city models and statistical data. ISPRS Ann. Photogramm. Remote
Sens. Spatial Inf. Sci. II-2/W1:163-171.
Kenjeres, S. and ter Kuile, B., (2013). Modelling and simulations of turbulent flows in
urban areas with vegetation, Journal of Wind Engineering and Industrial Aerodynamics,
123, 43-55, https://doi.org/10.1016/j.jweia.2013.09.007.
Krüger A, Kolbe TH (2012). Building analysis for urban energy planning using key
indicators on virtual 3D city models - the Energy Atlas of Berlin. ISPRS Int. Arch.
Photogramm. Remote Sens. Spatial Inf. Sci., 39(B2):145-150.
Nouvel R, Schulte C, Eicker U, Pietruschka D, Coors V (2013). CityGML-based 3D
city model for energy diagnostics and urban energy policy support. In: Proc. IBPSA
World 2013.
Rossknecht, M., Airaksinen, E., (2020). Concept and Evaluation of Heating Demand
Prediction Based on 3D City Models and the CityGML Energy ADE--Case Study
Helsinki. ISPRS International Journal of Geo-Information. 2020; 9(10):602.
Strzalka A, Bogdahn J, Coors V, Eicker U (2011). 3D City modeling for urban scale
heating energy demand forecasting. HVAC&R Research, 17(4):526-539.

210
HOOFDSTUK 12: WAARNEMEN IN DE GEBOUWDE OMGEVING

DE REDACTIE

De gebouwde omgeving is om ons heen, fysiek en in representaties. In beide gevallen
vertrouwen we op een manier van waarnemingen om een onderzoeksoordeel te
vormen. In hoofdstuk 9 was al aan de orde hoe je literatuur en andere bouwkundige
bronnen kunt waarnemen. Hier voegen we 3 onderdelen toe aan je
waarnemingsinstrumenten. Ten eerste in hoofdstuk 12.1 de excursie, een manier
van veldwerk, op locatie, waar je een object van je interesse bestudeert. Je zou het
kunnen zien als een onderdeel van een case study: waar je zelf waarnemen uitvoert.
Hoofdstuk 12.2 geeft je handvatten voor observatie en notatietechnieken. Hoofdstuk
12.3 behandelt een hele specifieke vorm van waarnemen: het doen van een interview.

                                                                                                                                                           211
212
HOOFDSTUK 12.1: OP EXCURSIE

WILLEMIJN WILMS FLOET; COR WAGENAAR; EN FRANSJE HOOIMEIJER

De stad is niet alleen een statische constructie die met plananalyse begrepen kan
worden. Het is een levende constructie die ervaren, gevoeld, geroken en gezien moet
worden. De gebouwde omgeving in het echt ervaren komt in alle opzichten het dichtst
in de buurt van waar we het allemaal voor doen: werken aan gebouwen, de stad, het
landschap. Dit in fysieke zin, de gebouwde omgeving als artefact, en ook als plek voor
mensen, in functionele en culturele zin, als toneel van een dagelijks en publiek leven;
als teken van een tijd; en van wie in een samenleving de touwtjes in handen hebben.

Reizen laten zien hoe onze samenlevingen en identiteiten door het verleden zijn
gevormd, hetgeen een gevoel van continuïteit en verbondenheid in ons oproept (de
Botton 2002).

Eén project per week, was het devies van architect, stedenbouwkundige en hoogleraar
Carel Weeber als je Bouwkunde studeerde in de jaren 1980 op de Technische
Hogeschool: eerst tekeningen en achtergronden opzoeken in de bibliotheek,
vervolgens deze analyseren en dan ER HEEN! Dat was volgens Weeber de basis om
het vak te leren. Niet dat studenten echt ieder weekend op excursie gingen, maar, wel
heel vaak, en, zeker een of twee keer per jaar een reis met studievrienden naar het
buitenland om de klassiekers te bekijken, of juist het nieuwste van het nieuwste. Sport
was (en is) om binnen te komen op bijzondere plekken die anders achter gesloten
deuren zijn.

Soms met hulp van contacten van je docenten, of, je probeert een gesprekje aan
te knopen met bewoners op straat en wordt uitgenodigd (de bouwkundestudent
wordt herkend en meestal gewaardeerd). Goed kijken, er over praten, foto's maken,
schetsen, etc. Tegelijkertijd ontwikkel je zo een nieuwsgierige houding, een brede
algemene interesse die noodzakelijk is voor mensen die werken aan de gebouwde
omgeving: als bouwkundige ben je niet alleen vormgever van projecten, maar ook van
de maatschappij. En als je ter plaatse bent voor een speciaal bezoek aan een project
kijk je om je heen wat er meer te doen is: ga je tegelijk naar de musea, muziek en
theater, de lokale kroeg etc. dompel je je onder in de stad en het leven aldaar: zie de
inzet `De Stad als Persoon'. Bouwkundigen blijven na hun studie op excursie gaan: op
vakantie bezoek je ook gebouwen, jaarlijks met oude studievrienden, collega's, of in
georganiseerd verband zoals met de vereniging Architectura et Amicitia, die al bestaat
sinds 1855. Van deze club zijn en waren veel beroemde architecten lid; door samen

                                                                                                                                                           213
naar projecten te kijken is het een interessant netwerk om van gedachte te wisselen
over het vak en eigen werk. Het nuttige en het aangename worden er gecombineerd.
Veel ontwerpers brengen een bezoek aan de tweejaarlijkse architectuur Biënnale in
Venetië, waarin de State of the Art in thema- en landen paviljoens te zien is.

Excursies als onderdeel van een opleiding (vaak gekoppeld aan een ontwerpproject)
zijn vandaag voor iedereen vanzelfsprekend, net zoals werken in een internationale
praktijk dat is. Vóór de moderne infrastructuur en het verenigde Europa was reizen
tijdrovend en vergde organisatiekracht. Vanaf 1808 is er naar Frans voorbeeld ook
in Nederland de Prix de Rome reisbeurs ingesteld voor jonge talenten in de kunst
en bouwkunst, om gedurende twee jaar de klassieken te bestuderen in Rome, Parijs
en later ook in andere steden. Doel was verdiepende kennis en inzicht door ervaring
die zich uit zou moeten betalen in de carrière (wat vaak niet werd bereikt trouwens).
Deze reisbeurs (in de categorie bouwkunst gewonnen door belangrijke
stedenbouwkundigen Cornelis van Eesteren in 1921, en landschapsontwerper
Adriaan Geuze in 1990) bestaat nog steeds, gekoppeld aan een intensieve prijsvraag.
Stylos organiseert tweejaarlijks in de zomer een Grote Reis, naar verre bestemmingen.
Mooie excursies werden er georganiseerd onder leiding van Francisca Bollerey,
waarvoor een groep studenten ter voorbereiding een half jaar lang ieder een facet
van de stad uitplozen, opgetekend in een dikke excursiegids. In de bibliotheek van de
faculteit Bouwkunde staan de gidsen van vele studiereizen nog altijd op de planken.

Een conventionele architectuurexcursie bestaat uit een bezoek aan een serie
projecten, tijdens welke organisatoren/deelnemers aan de groep uitleggen wat er te
zien is en hoe dit te duiden, veelal voorbereid door literatuurstudie. Soms wordt
de ontwerper of een lokale specialist betrokken om uitleg of een lezing te geven.
Bea Kay Jones, een Amerikaanse architectuurdocent beïnvloed door Hanna Ahrendt
en Jane Jacobs, bepleit in `travel pedagogies' om je bij een studie-excursie vooral
niet te beperken tot het herkennen en bevestigen van observaties en interpretaties
door autoriteiten binnen het vak, maar, op zoek te gaan naar eigen ervaring en
interpretaties; nieuwe betekenissen worden volgens haar alleen gevonden als het
observeren verbonden is met het leven zelf: subjectief, intuïtief, niet-lineair, open, en,
in het geval van onderwijs: met een bedoeling, gericht op inzicht en met creativiteit.

Dit nemen we in Delft ter harte door het stadsobservatie-onderzoek naar een project
tot de kern van de Grondslagen-excursie te maken.

Het nut en de noodzaak om te reizen / de wereld in levende lijve te bestuderen is
wellicht het mooist beschreven in de literatuur, waar verbeelding van situaties worden
ingezet om een verhaal te vertellen. De voorstelling van de gebouwde omgeving
(enscenering) is hier belangrijk, en daarmee is er een link naar ons vak. Een aantal
schrijvers heeft de perceptie van de gebouwde omgeving tot hun onderwerp gemaakt.
Klassieke voorbeelden die vele architecten telkens inspireren zijn De Maistre (Voyage
autour de ma Chambre), Italo Calvino (De Onzichtbare steden), George Perec
(Ruimten Rondom) ...

Als je Bouwkunde gaat studeren leer je de wereld met een speciale bouwkundige blik
bekijken, en die hou je de rest van je leven vast. Je bent je bewust van waar je je
bevindt, je vraagt je af hoe het in elkaar zit, hoe het leven zich er af speelt, welke

214
tekens van een tijd en cultuur er afleesbaar zijn, hoe je wat je ziet zou kunnen duiden.
Excursies zijn vormende ervaringen om deze blik te ontwikkelen. Het observeren en
ervaren van de echte wereld is complementair aan het studeren achter een bureau,
via plananalyse van de tekeningen en literatuurstudie naar de achtergronden. In de
huidige brede BSc-opleiding aan de Techniche Universiteit is een meerdaagse
excursie de afsluiting van de serie Grondslagen van het architectonisch,
stedenbouwkundig en landschaps-architectonisch ontwerpen. Met deze excursie
wordt meer beoogd dan een serie bezoeken aan interessante projecten en de
onderdompeling in het stedelijk leven: de excursie is een instrument om de stad te
(leren) lezen, onderzoeken en begrijpen; door de stad via een vraag op een bepaalde
manier te observeren (perceptie) wordt duidelijk wat er in het ontwerp tot
uitdrukking wordt gebracht (representatie) en hoe het bijdraagt aan de stad in fysieke,
maatschappelijke, culturele en temporele zin (interventie).

Behalve de kennis via de projecten zelf, worden achtergronden en levensloop van
een project bestudeerd. Er zijn verschillende observatietechnieken, die samenhangen
met het onderwerp, de vraag, de manier van kijken, maar ook met een bepaalde
opvatting over het vak en zelfs levenshouding (zie Posities). Er zijn verschillende
tradities die samenhangen met de maatschappelijke cultuur op een bepaalde plek,
zoals de Survey in Engeland, de fenomenologische traditie in Scandinavië (met lang
licht in de zomer en lang donker in de winter) waarin de poëzie van de architectuur
in verband wordt gebracht met zintuigelijke waarneming van licht, schaduw, kleur,
tactiliteit van de materialen en akoestiek, de typologische studies in Italië, Frankrijk,
Duitsland en Nederland die de formele kenmerken van het object centraal stellen.
Verschillen tussen de stadsobservatiemethoden betreffen vaak of het gebouwde als
artefact of de beleving door mensen centraal staat.

Hieronder worden handvaten gegeven om op een academische, systematische manier
de fysieke en de geleefde stad leren lezen via verschillende perspectieven (1.
Zintuigelijke waarneming, 2. Ruimte, maat, schaal, 3. Systemen en netwerken, 4.
Cultuur en samenleving) via welke de stad kan worden gelezen, de daartoe geëigende
methoden en technieken, en de bijpassende vragen. Hiermee krijgt men grip op de
complexiteit van de stad als ontwerp.

                                                                                                                                                           215
Afbeelding 12.1.1 Verschillende perspectieven om de fysieke en geleefde stad te onderzoeken

De Grondslagen 4 excursie wordt voorbereid, gemaakt en de ervaringen worden
verwerkt door ze te verbinden met studie naar de achtergronden, en, door ze te
vergelijken met canonieke projecten ter plaatse en of elders, waar ze wellicht naar
refereren of afzetten. Door verslag van de excursie en het voor- en nawerk te
verwerken tot een gids/krant/atlas/podcast/... wordt getoetst of studenten het
bestudeerde project kunnen situeren in de lange termijnontwikkeling van de
architectuur en stedenbouw; de basisbegrippen beheerst om over architectuur,
stedenbouw en landschap te spreken en denken, en over de analytische vaardigheden
beschikt om een project te kunnen duiden en weergeven als stedelijke interventie.

216
Afbeelding 12.1.2: stappen voor, tijdens en na de excursie.

Een eerste doel is te leren dat en hoe de stad op verschillende manieren kan worden
ervaren in fysieke en geleefde zin; dat er samenhang is tussen de invalshoeken
(onderwerp <> vragen) observatiemethoden (technieken) en onderzoeksresultaten.
Tweede doel is te leren om een project te leren duiden als een interventie: nieuwe
projecten verhouden zich tot de stad die er als was en veranderen de stad. In publieke
gebouwen, ruimten, woningbouw etc. zijn maatschappelijke, politieke, culturele
ideeën, maar ook de opvattingen van de ontwerper en bouwtechnische mogelijkheden
in een de tijd (temporele context) afleesbaar; en, door de tijd heen kunnen gebruik
en betekenissen veranderen. De systematische analyse van de stad, waarbij bewust
gebruik wordt gemaakt van `beproefde' stadsobservatie en analysemethoden en het
stellen van vragen brengen dit excursie-vak op een academisch niveau.

                                                                                                                                                           217
Afbeelding 12.1.3: Canonieke stadsobservatiemethoden en onderwerpen om de fysieke en geleefde stad te
onderzoeken

Vele beroemde architecten en stedenbouwkundigen hebben prachtige schetsen van
hun grote en kleine reizen gepubliceerd (onder andere Le Corbusier, Macintosh,
Berlage, Herman Hertzberger). Doel van het excursie-schetsen is niet per se om mooie
tekeningen te maken, maar vooral een middel om te zien hoe een gebouw, plein of
park in elkaar zit. Tekenleraar John Ruskin (rond 1860, Engeland) benadrukt dat
het gaat om de actie die je dwingt tot nauwkeurig observeren, waarbij talent niet
belangrijk is. Jaques P. Thijsse (bioloog) voegt daar aan toe dat het (met snelheid)
tekenen je op natuurlijke wijze helpt om de hoofdlijnen en de principes te vatten:
`fraaie, rake en zoo eenvoudig schijnende tekeningen' te leren maken. Door juist
langere tijd een gebouw of openbare ruimte nauwkeurig te tekenen wordt niet alleen
de fysieke vorm ontrafeld (verhoudingen, texturen, licht, sporen van gebruik), maar
ook hoe het is verweven met de plek en de mensen waarvoor het is gemaakt (Lüthi en
Pietsch 2018).

WAT KUN JE HIER MEE?

Met de excursie werk je aan plankennis , analysevaardigheid, basisbegrippen en
kennis over de lange termijn ontwikkeling van architectuur, stedenbouw en
landschapsarchitectuur.

Je krijgt inzicht in hoe samenlevingen worden gevormd, en welke stenen je als
ontwerper daaraan kan bijdragen. Door de ervaring elders ga je thuis anders zien. Je
kunt het ook gebruiken als methode voor het analyseren van een ontwerplocatie.

En, je kan vanaf nu ook iedere week op excursie.

218
VERDER LEZEN

Alain de Botton, De kunst van het reizen (Amsterdam: Amstel Uitgevers, 2002, 2009)

Jilly Traganou, Miodrag Mitrasinovi, Travel, Space, Architecture (Milton: Taylor
& Francis Group, 2009), 10-11, https://ebookcentral-proquest-
com.tudelft.idm.oclc.org/lib/delft/detail.action?docID=438448.

Kay Bea Jones,. "Unpacking the suitcase; travel as a process and paradigm in
constructing architectural knowledge", in The Discipline of Architecture, ed. A.J.
Piotrowski et al. (Minneapolis: University of Minnesota Press, 2001), 127-157.

         DE METROPOOL ALS PERSOON

         Er zijn talloze manieren om te proberen steden te begrijpen - maar de eerste
         vraag die zich aandient is: waarom zou iemand dat willen? Een stad begrijpen?
         Wat schieten we daarmee op? Wie deze vraag probeert te beantwoorden loopt
         het risico te verdwalen in een moeras van filosofische bespiegelingen - het leven
         is te kort om ons daarin te verliezen. Volgens recente, maar niet al te
         nauwkeurige berekeningen van onder andere de Verenigde Naties leeft het
         merendeel van de wereldbevolking binnenkort in steden. De stad is ons
         ruimtelijk kader, letterlijk. De stad is fysiek, concreet, van steen en beton, asfalt
         en kinderkoppen, water en groen. De stad is ook abstract, een onzichtbaar raster
         van eigendomsverhoudingen, juridische kaders, politieke structuren,
         administratieve raamwerken, organisaties die vorm geven aan het bestuur, het
         onderwijs, de gezondheidszorg. Het zijn twee kanten van dezelfde medaille: de
         concrete en de abstracte stad zijn één ding; bijna alles wat de abstracte stad
         uitmaakt stolt in gebouwen, en in die gebouwen groeit een samenleving die
         voortdurend nieuwe uitdagingen opwerpt voor bestuurders, artsen, advocaten,
         ambtenaren, ondernemers, fabrikanten, dienstverleners. Wie weigert de stad te
         begrijpen begrijpt ook zichzelf niet: de stad bepaalt in hoge mate wat mensen
         met hun leventje kunnen doen, wat hun mogelijkheden zijn, welke rechten ze
         toch gelding kunnen brengen. De stad is werkelijkheid, maar tegelijk ook een
         metafoor voor wat in het Frans zo fraai la condition humaine heet, de
         menselijke conditie.

         Steden begrijpen is onszelf begrijpen. De beste, en vermoedelijk de enige,
         manier om met steden kennis te maken is ze te bezoeken, er in rond te dwalen.
         Steden maken lawaai, ze hebben hun eigen geur. Ze schotelen de bezoeker
         eindeloze reeksen afwisselende beelden voor. Soms zijn die reeksen door

                                                                                                                                                           219
         stedenbouwers en architecten zorgvuldig ontworpen, soms ontstaan ze
         schijnbaar toevallig. De metropool geeft gestalte aan ongrijpbare hoeveelheden
         fysieke en abstracte data. Die bepalen de menselijke conditie en maken de
         bezoekers duidelijk dat die uitstijgt boven hun eigen persoon - wij zijn maar
         een minuscuul atoompje dat gevormd is door maar een hele kleine uitsnede uit
         de wereld die de metropool vertegenwoordigt. Toch is dat onze wereld, niet
         alleen als metafoor maar ook als werkelijkheid. De mechanismen die de
         metropool gevormd hebben en nog steeds vormen bepalen ook onze conditie.
         Waar de grote geschiedenis voorbij komt - oorlogen, politieke omwentelingen -
         is dat onmiskenbaar. Dezelfde krachten die Rotterdam in mei 1940 in de as
         legden lieten ook hun sporen na in Guernica, Warschau en Londen, en
         ontketenden tegenkrachten die, hoe verschillend hun achtergronden ook waren,
         toch volkomen vergelijkbaar zijn. Maar veel belangrijker zijn de kleine,
         alledaagse geschiedenissen, de wisselwerking tussen individuen en de
         metropool bij de gang naar het werk of de school, het boodschappen doen, het
         bezoek aan de bioscoop. Ook deze verschillen van stad tot stad, maar zijn toch
         overal gelijk.

         Het is zinvol en misschien zelfs noodzakelijk de stad te leren kennen - daarover
         kunnen we het eens zijn. Maar hoe speel je dat voor elkaar? We hebben tal van
         strategieën tot onze beschikking. Metaforen kunnen helpen. De stad laat zich
         lezen als een machine, een mechanisme dat schijnbaar zonder menselijke
         tussenkomst een enorme batterij techniek in stelling brengt om vervuild water
         af te voeren, vers water naar de woningen te leiden, in fabrieken de meest
         uiteenlopende producten voort te brengen, en gemotoriseerde stromen van
         vervoer, mensen zowel als goederen, door de stad te persen en te verbinden met
         de grote wereld daarbuiten. De wereld van de stoommachine en de
         verbrandingsmotor bracht de grootste omwenteling in de werking van de stad
         als machine, maar de komst van de elektriciteit sprak het meest tot de
         verbeelding. Die vormde de krachtbron van elektromotoren in fabrieken,
         treinen en trams, maar was daarnaast verbonden met het licht. Dat gaf de
         elektriciteit en alles wat ermee samenhing - de centrales, de
         transformatorhuizen (die nog niet zo lang geleden de omvang van grote
         stedelijke gebouwen hadden) een bijna religieus aura, dat in de overdadige
         lichtreclames van de jaren twintig en dertig van de vorige eeuw onontkoombaar
         werd. Er werd zelfs een nieuwe naam voor bedacht: elektropolis. De stad is ook
         te zien als in steen gestolde economie, gedreven door winstbejag, beheerd door
         de eigenaren van fabrieken en bedrijven, gefinancierd door banken en
         aandeelhouders, en in beweging gehouden door massa's arbeiders die een deel
         van de vruchten van hun werk zagen wegvloeien naar de wereld van het grote

220
geld - zo zag Karl Marx het, en in Das Kapital, zijn hoofdwerk, legde hij uit hoe
het kapitalisme functioneerde. (Merkwaardig is dat hij de kapitalistische
economie als een machine zag die, zonder dat er een mens aan te pas kwam, zich
bewoon in de richting van een klasseloze maatschappij - hier sloeg hij de plank
klaarblijkelijk mis.) Economie is iets abstracts - maar in de stad krijgt die vorm
in fabrieken en bedrijven, het verkeer dat die bedient, het uit elkaar trekken van
de stedelijke gemeenschap in een kleine bovenlaag die in villakwartieren of
stadspaleizen woont, en verpauperde arbeiders die met krotten genoegen
moeten nemen. Van Marx is het maar een kleine stap naar de opvatting van de
stad als een sociale constructie, een container van sociale relaties tussen klassen,
leefstijlgroepen, etnisch of religieus bepaalde categorieën, waarbij de vraag zich
aandient of al deze groepen samen kunnen leven of met elkaar op voet van
oorlog staan. Ook deze sociale constructie valt deels samen met de fysieke
kwaliteiten van de stad. Dat is ook het geval met de stad als katalysator van
herinneringen, maar hier is ze verbonden met de individuele lotgevallen van de
persoon bij wie ze deze echo's van het verleden wakker roept. Elk individu heeft
zijn eigen leven, de wereld van herinneringen is voor iedereen anders - en toch
komt ze voort uit een en hetzelfde stadsbeeld. Patrick Modiano, in 2014
winnaar van de Nobelprijs voor literatuur, heeft er het hoofdthema van heel zijn
oeuvre van gemaakt. En dan is er nog de stad als materieel object, als ding. Of de
stad als organisme...

Metaforen te over. Een van de meest adequate ziet de stad als persoon. Zo
opgevat komt de kennismaking met een stad overeen met het ontmoeten van
een medemens, maar terwijl men een willekeurige voorbijganger links kan laten
liggen lukt dat met de stad niet. Die dringt zich op en laat zich niet negeren of
aan de kant schuiven. De kennismaking is onvermijdelijk. In het ideale geval
toont de stad zich van haar vriendelijke, behulpzame kant. Ze maakt het leven
aangenaam, gemakkelijk, plezierig en de moeite waard. Maar het kan ook
anders uitpakken. De stad kan akelig en agressief zijn, en in het ergste geval erop
gebrand om degene die haar betreedt te verpletteren. Hoe de confrontatie ook
uitpakt, ze heeft altijd het karakter van een tweestrijd tussen twee polen die elk
hun eigen karakter hebben. Het karakter van de stad, haar identiteit, is
verankerd in haar verleden, in de manier waarop ze is gevormd. Vaak is dat een
proces van eeuwen dat dan weer rustig voortkabbelt, dan weer in een
stroomversnelling raakt. Het karakter, de persoonlijkheid van de stad is
dynamisch, maar niet gemakkelijk van haar koers af te brengen. In het
tweegevecht met haar tegenpool, de bewoner, de burger - met andere woorden:
met ons - is de stad onwrikbaar en, letterlijk, van steen en beton. Hoe
manifesteert zij zich? Is daarover in algemene zin iets zinnigs te zeggen? Al is

                                                                                                                                               221
         dat lastig - elke metropool heeft haar eigen karakteristieke persoonlijkheid -
         toch zijn er in de literaire wereld verschillende meningen en
         gedachtencomplexen die steeds opnieuw opduiken, en die kennelijk zowel op
         Budapest als New York, Berlijn als Wenen, Shanghai als Sydney van toepassing
         zijn - of waren. Hoe dat komt is niet zo moeilijk te verklaren, maar hier moeten
         we het laten bij de constatering dat het fenomeen van de metropool toen dat in
         de loop van de negentiende eeuw gestalte kreeg alle eerdere opvattingen van de
         stad als poel des verderf in zich opzoog. Dit beeld vormde de tegenhanger van
         de fascinatie van de stad als het toppunt van cultuur en menselijk vernuft, die
         zelfs de meest rabiate critici nooit helemaal wisten af te schudden. De
         metropool, zo beweerde de befaamde Duitse socioloog Georg Simmel, `...toont
         zich als een van die grote historische formaties waarin aan elkaar tegenover
         gestelde stromingen, die het leven in hun greep houden, elkaar tegenwerken, en
         soms ook weer samenvloeien'. Het karakter van de metropool is dat van een
         draaikolk. `Het meest fundamentele probleem van het moderne leven vloeit
         voort uit de wens van het individu om zijn onafhankelijkheid en individualiteit
         in stand te houden in het zicht van overweldigende historische krachten, de
         erfenis van de geschiedenis, een cultuur die van buiten komt, en de moderne
         techniek.' Treffender is de confrontatie tussen het individu en de stad als
         persoon zelden beschreven. En dat zo'n confrontatie lang niet altijd goed afloopt
         is ook duidelijk.

         En daarmee krijgt de kennismaking met de metropool, de grootstad, de stad, het
         karakter van een epische daad, een epos waardig. Geen wonder dat
         romanschrijvers het thema oppikten - in de jaren twintig en dertig verschenen
         genoeg boeken om er een genre op zich van te maken, dat bekend werd onder
         de Duitse naam: Großstadtroman. Daarmee is niet gezegd dat vooral Duitse
         steden het onderwerp van dit genre monopoliseerden - John Dos Passos
         publiceerde in 1925 zijn beroemde Manhattan Transfer, er zijn verschillende
         Russische voorbeelden. Zelfs Nederland, land zonder metropolen (als we de
         louter retorische figuur van de Randstad buiten beschouwing laten) heeft een
         heuse Großstadtroman, Stad, geschreven door Ben Stroman en uitgebracht in
         1932; de roman speelt in Rotterdam, de havenstad aan de Maas die er in deze
         jaren van droomt uit te groeien tot een metropool van twee miljoen inwoners,
         tweemaal zoveel als ooit voor Amsterdam werden voorzien. In al deze romans
         figureert de stad als een persoon. Wie haar tegemoet treedt wordt gedwongen
         zich met haar te verstaan - en dat is lang niet altijd makkelijk. Hoe tragisch het
         af kan lopen werd nooit dramatischer beschreven als in Alfred Döblins Berlin
         Alexanderplatz, een lawine van taal die de overweldigende indruk van de uit
         haar voegen barstende metropool Berlijn verbeeldt. Berlin Alexanderplatz is een

222
bijna Bijbelse tragedie waarin de metropool haar tegenpool, de eenvoudige
transportarbeider en kleine crimineel Franz Biberkopf, in drie etappes om zeep
helpt. Elke etappe begint met wat Döblin beschrijft als de verovering van Berlijn.
De eerste verovering, die volgt op Franz' vrijlating uit de gevangenis, eindigt in
een deceptie, en al na de tweede verovering moet hij zijn voornemen voortaan
als een fatsoenlijk burger door het leven te gaan opgeven. Als Reinhold, collega
crimineel die Franz mateloos fascineert, hem na een inbraak uit de auto gooit
verliest hij een arm, maar het lukt hem opnieuw om de stad te veroveren. Voor
het laatst. Zijn wereld stort in als Reinhold zijn vriendin om het leven brengt. De
roman eindigt als Franz erin slaagt het oponthoud in een forensische kliniek te
overleven - maar de vierde verovering blijft uit. Franz sterft niet, maar er valt
niets meer over hem te melden - Döblin hernoemt hem in Franz Karl - en
daarmee is het epos ten einde. Berlijn wint - Franz is niet meer...

Wat deze romans zo aantrekkelijk maakt is dat ze de stad in inderdaad als
persoon portretteren. Bij Berlin Alexanderplatz kun je dat letterlijk nemen. De
stad voedt zich - er is een uitgebreide passage over het slachthuis, waar vee uit
de wijde omtrek naartoe wordt getransporteerd om ten prooi te vallen aan de
hakbijlen van de slager - na de eerste tegenslag vereenzelvigt zich met het vee,
dat door de levenslust van de metropool wordt omgebracht. Het verkeer staat
voor de bloedsomloop waarvan iedereen afhankelijk is. Wie zich wil verpozen
gaat naar de kroeg of de dancing - Döblin schreef zijn roman in de roaring
twenties. Berlijn beschikt over alles wat een persoon in het alledaagse leven
nodig heeft, en wie de stad wil begrijpen moet zich daar rekenschap van geven.
Zo ontstaat een eindeloos fascinerend beeld van de stad als, om een andere
Duitstalige auteur te citeren, een `kokende blaas' - deze term komt uit Robert
Musils Mann ohne Eigenschaften, persoon zonder karakter, het resultaat van de
verloren strijd om de eigen persoonlijkheid in stand te houden in het zicht van
de `...overweldigende historische krachten, de erfenis van de geschiedenis, een
cultuur die van buiten komt, en de moderne techniek', om Simmel nog een keer
aan te halen...

Gelukkig loopt de confrontatie met de metropool meestal minder slecht af dan
voor Biberkopf. Bijna altijd overheerst de fascinatie met iets dat zo
rijkgeschakeerd en overdonderend is, een machine, een bedrijf, een
samenleving, gestolde herinnering, een uit architectuur en infrastructuur
samengesteld object, een organisme - een persoon met een eigen identiteit,
opgebouwd en trauma's en overwinningen, en altijd in beweging. `Een werkelijk
levende stad', Péter Nádas in Het boek der herinneringen, `is nooit alleen maar
een fossiel van een onopgehelderd verleden, maar een wervelende stroom die
het stenen bed van de traditie steeds weer verlaat, tot stilstand komt en dan weer

                                                                                                                                               223
         verder vloeit, zich voortbeweegt over decennia en eeuwen, van het verleden
         naar de toekomst, een continuüm van sterke stuwingen en een steeds kloppende
         hartslag, onbewust van het uiteindelijke doel - toch is het deze onbedwingbare,
         onverzadigbare vitaliteit, die vaak spilziek en willekeurig, destructief maar toch
         creatief is, die we, instemmend of met afkeuring, de innerlijke natuur of de geest
         van het bestaan van de stad noemen.' De persoonlijkheid van de metropool
         overleeft bijna alles en daarom is er geen betere leerschool voor de menselijke
         conditie dan de metropool, haar opbouw, haar architectuur - maar vooral haar
         leven.

224
HOOFDSTUK 12.2: WANDELEN DOOR HET (STEDELIJK)
LANDSCHAP, WAARNEMING ALS INGANG VOOR ANALYSE EN
ONTWERP

MACHIEL VAN DORST; INGE BOBBINK; EN SASKIA DE WIT

Observeren is een van de meest basale methode van onderzoek; in de sociale
wetenschappen, maar zeker ook binnen de ingenieurswetenschappen (techniek en
ontwerp). Maar hoe doe je dat eigenlijk? Het eenvoudige antwoord; dit gaat vanzelf.
Wij zijn de hele dag door aan het waarnemen met alle zintuigen. Onze hersenen
krijgen per seconden 4,2 miljoen prikkels van onze zintuigen, maar ook van ons
lichaam (honger, dorst, pijn). Van al deze informatie bereiken er 5 tot 9 prikkels ons
bewustzijn (Miller, 1956). Observeren in onderzoek en ontwerp vraagt dus enige
focus om niet te verzanden in alle beschikbare informatie. In dit hoofdstuk gaan we
in op hoe we waarnemen, wat we kunnen waarnemen in de (on)gebouwde omgeving
en hoe je gericht en bewust observatietechnieken kunt inzetten om meer van je
planlocatie te weten te komen. Daarnaast bespreken wij hoe je waarnemingen kan
vastleggen als ingang voor het ontwerp(en). In dit hoofdstuk gaat het ook over het
waarnemen van de sociale omgeving, naast het waarnemen van gebouwde en
natuurlijke omgeving.

PERCEPTIE

Laten we beginnen bij de waarnemer die zijn of haar omgeving percipieert. Elk mens
krijgt prikkels binnen bij een wandeling, zeker als we door de stad lopen. Het is zaak
om hierin te selecteren. In eerste instantie doen we dit automatisch, we percipiëren;
voor onze veiligheid maar juist ook om de omgeving te begrijpen. Perceptie is feitelijk
niet alleen het verzamelen van indrukken, maar ook het organiseren en interpreteren
zodat we de omgeving begrijpen. Hier vindt wederom selectie plaats, met als gevolg
dat objectief observeren niet bestaat. Er zijn verschillende oorzaken van deze selectie
(Bell e.a., 2001; Prak 1979, Gombrich, 2014):

     · Er is te veel informatie. We krijgen prikkels van ons lichaam (zoals evenwicht)
         en komen er prikkels van buiten; zien, horen, voelen en proeven. Dit betekent
         dat van alles wat je ziet, je maximaal 10% waarneemt.

     · Waarnemingen worden beïnvloed door de context: bewegingen zijn veelal
         dominant over stilstaande beelden, voor- en achtergrond beïnvloeden elkaar,

                                                                                                                                                           225
         figuratief beelden of bepaalde kleuren kunnen de aandacht afleiden.

     · Motivatie zorgt voor een bepaalde focus. Wie de opdracht heeft om een buurt,
         een park, een straat te observeren zal zich snel beperken tot visuele
         observaties en de specifieke vraag die bij de opdracht hoort. Een
         gedragswetenschapper, een verkeerskundige, een architectuurhistoricus, een
         bewoner; ze nemen allemaal een gebied anders waar.

     · Emoties en ervaring zorgen voor selectie. Gevoelens van veiligheid, welzijn,
         (on)geluk en de relaties tussen observaties en eerdere ervaringen hebben een
         grote invloed op hoe wij selecteren. Onze levenslange ervaring met
         observeren maakt ons geconditioneerd. Juist door de grote hoeveelheid
         prikkels is het een automatisme om met vooroordelen en beperkingen door de
         stad te lopen. Kijken door een bepaalde bril geeft focus en je mist hierdoor
         andere zaken.

     · Percepties komen opeenvolgend. Een moment van onveiligheid heeft een
         grote impact op hoe en wat je vervolgens waarneemt. Een leuk gesprekje met
         een bewoner zorgt voor een positievere indruk van de woning of
         woonomgeving, ook al had ging het gesprekje over een ander onderwerp.

Hoewel observeren een van de meest elementaire manier van onderzoek is, zijn wij
dus nooit objectief maar sterk beïnvloed door ervaringen, eerder opgedane kennis en
omstandigheden. Dit kun je niet uitschakelen, maar je kan je er wel bewust van zijn. Je
realiseert je dat iemand anders de wereld anders waarneemt. Over het algemeen leidt
windhinder voor velen tot een gevoel van onveiligheid, je kan immers minder goed
waarnemen (ruiken) in de wind. Maar iemand die graag zeilt of vliegert, kan door haar
ervaringen hier juist positieve emoties bij hebben.

WAT OBSERVEREN?

Voor het (her)ontwerp van een gebouw, straat, buurt, park of landschap is het
observeren van het plangebied vaak één van de eerste stappen. De omgeving bestaat
hierbij uit de sociale omgeving en de fysieke omgeving. De fysieke omgeving bestaat
uit de natuurlijke omgeving en de door mensen gemaakte (of cultuurlijke) omgeving.
De natuurlijke omgeving is de flora, fauna, de niet levende natuur en ook het klimaat.
De door mensen gemaakte omgeving omvat de gebouwde omgeving, pleinen en
parken en andere artefacten (zoals auto's). Van nature gaat bij de meeste mensen de
hoofdaandacht uit naar de medemens, de sociale omgeving.

Observeren van de sociale omgeving is in ons vak het observeren van de aard en
het gebruik van de fysieke omgeving. Hoe wordt een omgeving gebruikt? Waar zijn
mensen wel en niet, waar wordt er gespeeld, waar zijn hangplekken, etc. Welke
activiteiten vinden er plaats? Wat zijn de ruimtelijke karakteristieken van een plek die
sociale ideeën vertegenwoordigen? Is er samenhang tussen gebruik, compositie (hoe
de dingen zijn samengevoegd) en materialisatie? Wat maakt die plek tot wat die is? Bij
een eenmalig bezoek aan een locatie is dit niet eenvoudig vast te stellen, dus kan er
ook gekeken worden naar sporen of aanwijzingen van gedrag (Zeisel, 2006). Sporen
van gedrag zijn bijvoorbeeld vervuiling (overvolle prullenbakken), verpersoonlijking
van plekken (geveltuintjes), platgetrapte planten, of graffiti. Aanwijzingen van

226
mogelijk gedrag zijn bijvoorbeeld tekstborden (`in deze buurt groeten wij elkaar') of
informele ingrepen (een zelfgemaakt bankje, potten die op de stoep worden gezet).
Een andere optie is natuurlijk om meerdere keren op dezelfde locatie terug te komen
om bijvoorbeeld te kijken hoe het plein overdag of in de avond wordt gebruikt.

afbeelding 12.2.1: Een straat in Leiden met rechts een privé balkon (of inpandige veranda) op de begaande grond.
Weinig sporen van gedrag, er staan geen stoelen, wel een plant. Privaat en openbaar zijn gescheiden en gemarkeerd
door een hekje, materiaal en lijn. Tegen de gevel wat zwerfvuil. De straat zelf is stenig en vooral ingericht voor
passanten. Wordt deze wel plek gebruikt? (Foto M. van Dorst)

                                                                                                                                                           227
afbeelding 12.2.2: Een bankje ergens in een parkje in Rotterdam (Zevenkamp). Wat is hier gebeurd? Wie zou de
bovenste plak zo vakkundig hebben afgezaagd? Wordt deze plek veel gebruikt? Misschien de volgende observatie
ronde in dit park in de avond doen (maar dan niet alleen). (M. van Dorst e.a., 2011)

228
afbeelding 12.2.3: Bij het observeren van een havengebied in ontwikkeling in Rotterdam verwacht je rommel,
gebouwen in slechte staat, oude containers. Dit plaatje klopt, maar hier is ook een onverwachte snipper groen. Dit lijkt
niet aangelegd, maar wel onderhouden (zie de beplanting). Een onverwachte combinatie en een mooie aanleiding voor
nader onderzoek en uiteindelijk misschien wel een ontwerp(idee). (Foto M. van Dorst)

HOE KIJKEN?

Er zijn meerdere manieren om jouw bouwkundige observatie te verrijken met andere
sociale perspectieven? Hier een aantal suggesties.

     · Verplaats je in de positie van een ander. Dit kan vaak letterlijk, door de straat
         op te gaan in een rolstoel of iemand zijn hond uit te laten. Ook geblinddoekt
         het plangebied doorlopen (met iemand anders naast je!) geeft andere
         indrukken (zoals geuren, het belang van geluid en de tactiele kwaliteit van
         bestrating). Hierbij kan je ook een rol aannemen; wat als ik de ouder ben van
         een kind van 4; waar kan hij of zij spelen? Waar zijn er gevaren? Of stel je voor
         dat je dakloos bent; waar kan ik veilig slapen in het centrum van Delft?

     · Laat anderen observaties doen. Als bouwkundige heb je veel geleerd en
         daarmee ook veel afgeleerd. Niet-bouwkundigen komen vaak met observaties
         die je zelf hebt gemist of waar je `blind' voor bent geworden.

     · Praat met mensen op straat (zie hoofdstuk: interviewen). Jouw eigen
         observaties kunnen in perspectief geplaatst worden door de ervaring van
         mensen die beter bekend zijn met de betreffende omgeving.

                                                                                                                                                           229
afbeelding 12.2.4: Wie doet wat en waar? Een voorbeeld van een geannoteerde kaart waarin deze student observaties
over spelende kinderen in de buurt Votulast (in Utrecht) heeft vastgelegd in vier rondjes lopen door de buurt. (I.
Kiliçoglu, 2018)

WANDELEN DOOR HET STEDELIJKE LANDSCHAP

Wie zich bewust is van zijn mogelijkheden en beperkingen in het waarnemen, kan
observeren heel goed inzetten als analysemethode in een ontwerpproces.
Voorafgaande aan een locatiebezoek verzamel je doorgaans eerst kaart- en
beeldmateriaal, maak je een eerste, meer basale analyse en keuzes waar je meer van
zou willen weten, en maak je een plan van aanpak voor die gerichtere analyses (zie
hoofdstuk locatieanalyse). Ter plekke, of als je niet naar de locatie kan via google
street view volgen de eerste observaties. Hou wel in de gaten dat je al kijkend naar
het scherm heel veel, vooral sociale aspecten mist. Omdat er meerdere perspectieven

230
aan de orde zijn, is het goed om bewust te bepalen met welke lens - en dus welke
beperkingen/speciale blik - je gaat kijken. Met meerdere mensen kan je hierbij ook
perspectieven `verdelen', zoals gebruik, gebruikersgroepen en functionaliteit, de
kwaliteit van de ruimte (maat, schaal, compositie, ordening, oriëntatie, microklimaat),
inrichting (materialisatie, denk ook aan water en beplanting).
Met de opgedane kennis van - en vragen opgekomen tijdens - het locatiebezoek
kan je het eerste onderzoek van het kaartmateriaal aanvullen, herzien en verfijnen.
Eén van de meest directe manieren om de waarneembare samenhang in een stad
of landschap te ontdekken en te ontrafelen is er doorheen lopen. (Gibson, 1966) De
relatie tussen ruimte en tijd is direct gerelateerd aan de lichamelijke beleving en onze
zintuigen zijn ingesteld op de natuurlijke snelheid van wandelen. Door beweging is
het menselijk lichaam in staat om ruimte en tijd (afstand en tempo) waar te nemen
omdat het fysiek wordt gevoeld. Zo grijpen ruimte, tijd en lichamelijke ervaring
in elkaar. De samenhang wordt gedefinieerd door de lijn van voortbeweging (Prak,
1979).
TECHNIEKEN OM OBSERVATIES VAST TE LEGGEN
Het vastleggen van observaties en met name de observatieresultaten zijn van groot
belang; enerzijds om opgedane inzichten en ervaringen niet te laten vervliegen en
expliciet onderdeel te laten zijn van de verantwoording van ontwerpkeuzes, maar
anderzijds ook omdat je later in je ontwerpproces, wellicht met nieuwe vragen, anders
kunt kijken naar dezelfde locatie en naar de eerdere ervaringen. Vastleggen gebeurt
in (geannoteerde) foto's, schetsen, tekst, filmpjes, geluidsopnames, metingen, en vindt
vaak plaats terwijl je wandelt. Deze notaties kunnen dan later achter het bureau en
de computer worden uitgewerkt. In het volgende worden mogelijk methodes kort
toegelicht.

                                                                                                                                                           231
afbeelding 12.2.5: Eerste aantekeningen op luchtfoto om grip op de ruimte te krijgen. Hoe ver kun je kijken? Deze
aannamen kunnen op locatie gecontroleerd en aangescherpt worden. (A. Hallie, B. Akarapol Chongwattanaroj, F.
Mulder, F. Yang en Y. Pu, 2020)

afbeelding 12.2.6: Een eerste schets van student die net een paar maanden in Delft woont. Hoe ziet haar wereld eruit?
Wat wordt onthouden, benadrukt of juist weggelaten? (Getekend op verzoek van een Landschapsarchitectuur student
- in het kader van een onderwijsopdracht).
232
Bij het bezoek aan een gebouw, wijk, park of landschap kan je maar één keer een
eerste indruk op doen. Omdat we allemaal bevooroordeeld zijn is het goed om eerst
als `neutrale bezoeker' te observeren; kijken zonder oordelen en zonder een idee
van verandering in je hoofd. Vervolgens kan je een aantal perspectieven gebruiken.
Dit zijn specifieke gebruikersgroepen waarbij je een specifieke lens gebruikt: - zou
ik mij hier veilig voelen? - kan ik hier de weg vinden? - is dit toegankelijk? -
wat is mooi? - hoe ver kan ik kijken? - kunnen hier dieren leven? Tot slot kan je
als deskundige observeren en juist een kundige bril opzetten. Dit lukt niet allemaal
tegelijk en resulteert dus in verschillende aantekeningen. Dat kan gewoon in tekst, of
juist als notities op een plattegrond. Goed om hierbij ook foto's te maken en daarna te
verwijzen in jouw observatie aantekeningen.
Omdat vaak de nadruk op visuele waarnemingen liggen, is het goed om vervolgens
goed om andere zintuigelijke waarnemingen bij je aantekeningen te schrijven. Dit
gaat niet alleen over haptische waarnemingen (de zintuiglijke waarneming mogelijk
gemaakt door receptoren voor aanraking: de tastzin), geluiden en geur, maar ook over
(micro)klimaat. Wind, regen of zon hebben invloed op de observaties en waardering
van de omgeving. Dezelfde locatie kan op een stormachtige herfstdag een hele andere
indruk achterlaten dan op een mooie lente dag. Noteer altijd datum, tijdstip, het weer
en eventueel hoe druk het toen was.

afbeelding 12.2.7: Door observaties te tekenen zie je meer - hier zijn de observaties als tekst in de tekening gezet (Van
Rijt, 2017).

Voor het vastleggen van waarnemingen zijn het nemen van foto's ook waardevol. De
focus en beelduitsnede die je kiest voor de foto of een reeks foto's van de locatie zegt
al iets over de manier hoe je naar de locatie kijkt. Met het teken op foto's kun je
bijvoorbeeld laten zien welke elementen belangrijk zijn en het karakter van de plek
bepalen.

                                                                                                                                                           233
afbeelding 12.2.8: Foto's (hier een stedelijk voorbeeld) zijn een goede ondergrond om observaties op vast te leggen,
hiermee ontstaat er ook een geleidelijke overgang tussen waarnemen, analyse en ontwerpvoorstellen (Groen, 2020).

afbeelding 12.2.9: "Idealized Coastal Louisiana Marsh" van Justine Hozman (2012).

FILM, SCORES, EN REEKS VAN TEKENINGEN
Voor het vastleggen van waarnemingen zijn naast het maken van schetsen en het
nemen van foto's het filmen en het maken van geluidsopnames ook waardevol. Film

234
kan een uitgestelde vorm van observeren zijn; terugkijken wat je die dag hebt ervaren
en nog een keer verifiëren of jouw observatieverslag klopt. Geluidsopnames leggen
juist de nadruk op een specifieke eigenschap van een omgeving. Hierbij zal je ook
merken dat je vanzelf geluiden hebt gefilterd en geselecteerd. Zo klinkt verkeer
meestal schijnbaar harder op een opname, dan `in werkelijkheid'. Goed om je weer
af te vragen wat werkelijkheid is. Zowel film als geluid zijn zeer bruikbaar in een
presentatie om een locatie voor derde tot leven te wekken. Geluid is daarbij een sterk
middel in combinatie met geannoteerde tekeningen en foto's.
Om de locatie zelf in de vingers te krijgen is het beter om zelf te documenteren. De tijd
die je nodig hebt om je door een (stedelijk) landschap te bewegen, kan weergegeven
worden als een reeks van verschillend soortige aantekeningen op een lijn, zoals een
partituur in muziek. Deze lijn dient als basis voor het noteren van je observaties
van bijvoorbeeld veranderingen in de fysieke ruimte die je waarneemt. Dit noemen
we een score: een weergave van ervaringen, elkaar opeenvolgend in tijd. Dit is dus
niet een objectieve registratie, maar een onderbouwde analyse waarbij de `ruimtelijke
signalen', die cruciaal zijn voor de scenografie van de fysieke ruimte worden
uitgelicht: wanneer dingen veranderen en waarom (van breed naar smal, van hoog
naar laag, van omhoog naar omlaag, van donker naar licht, een poort, een bocht, een
markant gebouw, boom of heuveltop, enz.)
Een bekend voorbeeld van zo'n score is de serial vision, in de jaren '70 van de vorige
eeuw bedacht door stedenbouwkundigen als Edmund Bacon en Kevin Lynch, die
het perspectief van de persoon zich door de stad beweegt als uitgangspunt neemt.
De beeldreeksen die ze tekenden om de ervaring in beweging weer te geven gaan
niet alleen om visuele beelden, maar zijn reeksen van "gewaarwordingen" (in Bacon's
woorden) of "openbaringen" (Cullen, 1961). Ze getuigen van allerlei soorten
menselijke interactie met de ruimte, van periodiek gebruik en toe-eigening van de
ruimte, en van sociale interactie gestuurd door ruimtelijke kenmerken.

                                                                                                                                                           235
Afbeelding 12.2.10 "... is illuminated a series of sudden contrasts and so an impact is made on the eye, bringing the
plan to life. ..." Serial vision drawing (G. Cullen 1961 uit: Pennink et al. 1976:81).

In nauwe relatie met de opeenvolging van visuele beelden, is er ook geluid, tast
en geur. Tegelijkertijd is er de ervaring van schaal. In de beweging ervaar je ook
de verhoudingen van de ruimte: vorm, afmetingen, verhoudingen en ordening, ten
opzichte van de menselijke maat (Cullen 1961, 17). De eigenschappen van de
omgeving observeer je in samenhang met de waargenomen afstand (Waarnemen van
afstand: heb jij een idee wat 100 meter is het open veld of op welke moment je 1 Km
hebt gewandeld? Hoe breed is de Schie? Zelfde geldt voor hoogte; hoe hoog is de St
Sebastiaansbrug, of EWI of de bomen langs de Julianalaan? Voor het vastleggen van
maat en schaal is het goed om dit te oefenen.), hetzij in termen van direct of indirect
bereik, en richting ten opzichte van onze lichaamsoriëntatie - voor, achter, rechts,
links, boven, onder. Ons fysieke bewustzijn van wanden en openingen, compressie en
expansie, zorgen voor de "lichamelijke maten" waarmee mensen de ruimte begrijpen.
In tegenstelling tot de filmische opeenvolging van afzonderlijke momenten van een
meer feitelijke visuele score, kan deze niet-visuele ruimtelijke dynamiek worden
weergegeven in bijvoorbeeld diagrammen van een uitgerekte oppervlakte sectie, met
een horizontale as die de afstand voorstelt, en een verticale as die de verandering in
de maatvoering van de omsluiting representeert.

236
Afbeelding 12.2.11: In deze tekeningen zie je verschillend soortige aantekeningen van de persoonlijke ervaring bij het
wandelen door een gebied naast elkaar, gemaakt door een afstudeerder die gebruik maakt van de notatie techniek van
Appelyard e.a. 1964. (B. Zhang, 2016)

Zoals eerder gezegd, ook de zintuigelijke ervaring draagt bij aan het begrip van de
omgeving. Denk bijvoorbeeld aan het oppervlak onder je voeten. Loop je omhoog of
omlaag, rechtdoor of meanderend, is de ondergrond glad, gerimpeld of glibberig. Het
oppervlak onder de voeten is misschien wel ons enige fysieke en meest direct contact
met de ruimte om ons heen.

                                                                                                                                                           237
afbeelding 12.2.12: Een wandeling door de duinen met onverwachts veel verschillende materialen onder de voeten. (P.
Sun, J. Wiersma, R. Bonnewell, L. Hartmeyer en H. Warmerdam, 2020)

OBSERVATIES VAN ANDEREN
Je kunt ook werken met indirecte observaties. Zo kan je een klas van een basisschool
vragen een tekening of een foto te maken van de mooiste en/of lelijkste plek in de
buurt. Een relatief eenvoudige methode om veel observaties binnen te halen.

238
afbeelding 12.2.13: Kinderen zijn dagelijkse gebruikers en komen met andere observaties. Wat wordt benadrukt? Wat
wordt weggelaten? (Ten Brug, 2017)

                                                                                                                                                           239
afbeelding 12.2.14 Deze bewoner woont vanaf het begin van de jaren 80 in Zevenkamp. Hij kent de buurt door en
door en heeft dus ook observaties die je als bezoeker altijd zal missen (M. van Dorst e.a., 2011)

Daarnaast kun je ook observaties uit het verleden, het liefst reeksen van afbeeldingen
door de tijd heen vastgelegd in beeld en geluid toevoegen aan de analyse van een
gebied.

240
afbeelding 12.2.15: Coolsingel Rotterdam, net voor de tweede wereldoorlog. Het stadhuis staat er nog, maar wat zijn
de verschillen met het heden? (bron: Stadsarchief Rotterdam, J.Tieman, https://stadsarchief.rotterdam.nl/
zoek-en-ontdek/beeld-en-geluid/zoekresultaat-beeldgeluid/).

Het komt regelmatig voor dat je bij een observatie bezoek een praatje maakt met
een beheerder, een andere bezoeker of een bewoner van de locatie. Maak hierbij van
tevoren de keuze of je dit wil vermijden (geen invloed van anderen) of juist inzet
als aanvulling van het observatieonderzoek, in dat geval is het goed om je voor te
bereiden op een open interviews (Hoofdstuk 12.3).

DE REFLECTIE

"je gaat het pas zien als je het door hebt" ( Johan Cruijff)

Observeren is natuurlijk gedrag en het noteren daarvan is tevens een methode voor
onderzoek en ontwerp. Bewust zijn van vooroordelen draagt bij aan meer
objectiviteit in observaties. Dit betekent dat je ruimte aan jezelf geeft om nieuwe

                                                                                                                                                           241
dingen waar te nemen die bijdragen aan creatieve ingevingen. Het is dus van groot
belang om de valkuilen te kennen; wat zijn mijn beperkingen, hoe onderscheid ik
waarnemingen van interpretaties, hoe maak ik duidelijk welke beperkte domeinen
van alles dat er valt waar te nemen ik eruit heb gefilterd? Maak dus gebruik van
verschillende perspectieven en dat kan ook letterlijk door anderen te betrekken bij
jouw onderzoek.

Vervolgens is het van belang om systematisch te werk te gaan. Jouw resultaten moeten
(net als bij andere methoden) begrijpbaar en traceerbaar zijn. Dat betekent dus dat
je deze systematisch moet vastleggen in tekst, beeld, foto, film en andere denkbare
middel zoals eerder beschreven. Vergeet daarbij ook nooit om je bronnen te
vermelden. Bewust observeren maakt dit niet alleen tot een rijkere en meer
betrouwbare methode, het zorgt er ook voor dat je hierdoor in het ontwerp op ideeën
komt die je niet ziet als je het bij een beperkte blik houdt. Door jouw observaties goed
vast te leggen bouw je een eigen archief voor analyse en ontwerp. Je kan hier altijd
naar terugkeren en deze gebruiken voor de onderbouwing van ontwerpbeslissingen.

BRONNEN

Appleyard, D, K. Lynch & J. Myer (1964). The view from the road. Boston: MIT press.
Bell, P.A., T.C. Green, J.D. Fisher and A. Baum, (2001). Environmental Psychology.
Orlando: Harcourt College Publishers.
Cullen, g. (1961). The concise townscape. London: Architectural Press.

Pennink, P., de Monye, E., Dekking, A. en Boom, O. (1976) Gordon Cullen, Delft:
bouwkunde vakgroep utiliteitsbouw.

Gibson, J. J. (1986) The ecological approach to visual perception. London: Lawrence
Erlbaum Ass. publ.

Gombrich, E, H. (2014). Eeuwige schoonheid. (The story of art). Amsterdam: Van
Holkema & Warendorf

Groen, E. (2020). Soft space: Spaces for permeability. Urbanism MSc thesis.

Kiliçoglu, I.D. (2018). Preteen use and perception of public space in Utrecht in 1996, 2016
and into the future. Urbanism MSc thesis.

Miller, G. A. (1956). The magical number seven, plus or minus two: Some limits on
our capacity for processing information. Psychological Review. 63(2): 81 97. CiteSeerX.

Prak, N.L. (1979). De visuele waarneming van de gebouwde omgeving. Delft: Delftse
Universitaire Pers.

Ten Brug, L.F. (2017). ObeCity, MSc thesis Urbanism & Science Communication.

Van Dorst, M.J., L. Geerling, P. De Graaf, J. Van Vink, H. van der Wal (2011). 7up-
zevenkamp als casestudy voor een duurzame herstructurering van jaren '70 en '80 wijken. p1
- p148. Rotterdam: 7-up

242
Van Rijt, B. (2017). Where ambiguity interferes. Urbanism MSc thesis.
Zeisel, J. (2006). Inquiry by Design: Tools for Environment-Behaviour Research. New York:
W.W.Norton & Company.

                                                                                                                                                           243
244
HOOFDSTUK 12.3: INTERVIEWEN

REINOUT KLEINHANS; REMON ROOIJ; EN MACHIEL VAN DORST

SAMENVATTING EN KERNBEGRIPPEN

Interviewen is een veelvoorkomende wetenschappelijke methode on informatie te
verzamelen. Belangrijk is dat het interview inhoudelijk goed aansluit bij jouw
ontwerpopgave of onderzoek. Daarnaast helpt het enorm om te werken met een
systematische aanpak bij het vastleggen, ordenen, analyseren en rapporteren van
de informatie uit je interviews. En natuurlijk is een goede gespreksvoorbereiding
belangrijk. De interviewmethode omvat drie fasen:

    1. Voorbereiding en randvoorwaarden
    2. Uitvoering, gespreksvoering en vastleggen data, en
    3. Uitwerking, analyse en rapportage.

Interviews zijn zeer geschikt voor het in kaart brengen van percepties, ervaringen,
opvattingen, verwachtingen, en het ophalen van kennis uit de praktijk. Om de
complexiteit van datgene wat je onderzoekt te begrijpen, is het van belang dat je in
het interview zelf flexibel kunt opereren. Gesprekken verlopen nog al eens anders
dan tijdens de voorbereiding wordt verondersteld. Dit hoofdstuk biedt concrete
handvaten voor alle onderdelen van het proces.

INTRODUCTIE

Interviewen is een veelvoorkomende wetenschappelijke methode on informatie te
verzamelen over een bepaald onderwerp. Voor studenten Bouwkunde kan
interviewen een belangrijke rol spelen in je onderzoek en het maken van ontwerpen,
visies of strategieën, omdat interviews veel gedetailleerde informatie kunnen
opleveren over bijvoorbeeld wensen, eisen, voorkeuren en gedragingen van
(toekomstige) gebruikers, opdrachtgevers en andere doelgroepen.
Interviewen als onderzoeksmethode is niet hetzelfde als de interviews die je
bijvoorbeeld in talkshows of actualiteitenrubrieken voorbij ziet komen. Maar er zijn
ook overeenkomsten. Als interviewer hanteer je drie belangrijke spelregels:

    1. Het interview heeft een duidelijke relatie met je ontwerpopgave of de
         probleemstelling van je onderzoek waarvoor informatie wordt verzameld. Je

                                                                                                                                                           245
         bent dus gericht op zoek naar bepaalde informatie.

    2. Alle data uit het interview worden systematisch vastgelegd, geordend,
         geanalyseerd en gerapporteerd.

    3. Een goede voorbereiding draagt bij aan een plezierig verloop van het
         interview en het verkrijgen van de gewenste informatie. Een goed doordachte
         set interviewvragen helpt hierbij. Maar het is ook van belang dat je in het
         gesprek flexibel kunt opereren.

Het doel van dit hoofdstuk is het geven van een overzicht van alle facetten van
interviewen als onderzoeksmethode, en het bieden van concrete handvaten voor de
voorbereiding, uitvoering en uitwerking van interviews. Eerst gaan we dieper in
op het interview als wetenschappelijke methode van onderzoek. Daarna belichten
we verschillende typen interviews en typen kennis. Vervolgens introduceren we het
`driefasenmodel': 1) voorbereiding en randvoorwaarden; 2) uitvoering,
gespreksvoering en vastleggen data, en 3) uitwerking, analyse en rapportage. Voor
elke fase beschrijven we de noodzakelijke handelingen. We sluiten het hoofdstuk af
met hulpbronnen om interviewen tot een succes te maken.

HET INTERVIEW ALS METHODE VAN WETENSCHAPPELIJK
ONDERZOEK

In een project komt het interview niet uit de lucht vallen. Je hebt behoefte aan
informatie, en die informatiebehoefte is ergens op gebaseerd. Je hebt altijd een
vertrekpunt, een aanleiding, een motivatie bij een ontwerp- of onderzoeksproject (zie
hoofdstuk 3 en hoofdstuk 4). Je hebt ook de wens om de grenzen van je eigen kennis te
verleggen. En vergeet niet, er zijn meer manieren om aan informatie te komen, zoals
observatietechnieken (hoofdstuk 12.2), literatuuronderzoek en archiefonderzoek
(hoofdstuk 6.3 en hoofdstuk 9). Als je voor interviewen kiest, moet het een geschikte
methode zijn om jouw specifieke informatiebehoefte te kunnen bevredigen. Geschikt
betekent hier: deze methode levert de juiste soort kennis op, is niet beschikbaar
via andere bronnen of methodes en het gebruik is praktisch haalbaar binnen de
randvoorwaarden van je project. Denk hierbij vooral aan je tijd- en geldbudget.
Wetenschappelijk gezien gaat het om de verbinding tussen enerzijds je
ontwerpopgave, dan wel de probleemstelling van je onderzoek, en anderzijds het
interview als methode om aan goede informatie te komen. Geen duidelijke opgave of
probleemstelling betekent doorgaans ook geen verantwoord of bruikbaar interview.
Geldigheid wil zeggen dat de antwoorden die je met behulp van het interview krijgt,
daadwerkelijk te maken hebben met de probleemstelling of het onderwerp van het
onderzoek.

SOORTEN INTERVIEWS EN SOORTEN KENNIS

Er zijn verschillende typen interviews die allemaal zo hun eigen toepassingen, voor-
en nadelen hebben. Allemaal zoeken ze naar bepaalde soorten kennis die niet bij
voorbaat heel duidelijk afgebakend of `grijpbaar' is. Het gaat hierbij om kennis en
informatie die door je respondenten `vrijgegeven' kan worden als hen op een semi-
gestructureerde en doordachte wijze bepaalde vragen worden gesteld. Een interview

246
is meer dan een gesprek waarbij vragen worden gesteld en antwoorden worden
gegeven, want de interviewer en de respondent reageren ook op elkaars
opmerkingen, gedrag en non-verbale communicatie.
Door de interactie tussen interviewer en respondent zijn interviews vooral geschikt
voor het in kaart brengen van percepties, ervaringen, opvattingen, verwachtingen,
en het ophalen van kennis uit de praktijk. Het uiteindelijke doel van interviewen is
dan ook om de complexiteit van het onderzochte fenomeen te ontrafelen en beter te
begrijpen. Daarbij is het uitgangspunt dat situaties veelal uniek zijn, dat de sociaal-
ruimtelijke context erg belangrijk is en dat de informatie niet representatief is voor
een grotere populatie.
Die kennisbehoefte is heel anders dan bij andere wijzen van bevragen, zoals de
enquête. Een enquête heeft tot doel om, op basis van een steekproef, een
representatief beeld te krijgen van de antwoorden van een bepaalde populatie (Baarda
et al., 2017; Saunders et al., 2019). Daarbij draait het om generaliseerbaarheid: de
mate waarin bepaalde informatie meer algemeen geldig is. Een enquête bestaat uit
meerkeuzevragen met gesloten antwoordcategorieën, al kunnen open vragen er ook
deel van uitmaken De bevraging kan schriftelijk (op papier of via Internet),
telefonisch, of mondeling zijn; op straat, kantoor, of bij iemand thuis. De antwoorden
vragen worden samengebracht in een databestand waarop statistische analyses
kunnen worden toegepast. Bij interviews werkt dat heel anders, omdat de verzamelde
data een veel opener, complexer en niet-kwantitatief karakter hebben. Verderop in dit
hoofdstuk laten we zien hoe je interviews kan verwerken en analyseren.
Er zijn grofweg drie typen interviews: open/exploratief/informeel; semi-
gestructureerd, en gesloten/volledig gestructureerd). In tabel 12.3.1 zetten we de
belangrijkste verschillen uiteen in doelstelling, doelgroepen, setting, diepgang van de
gegevens en de voorbereiding.

                                                                                                                                                           247
                   Tabel 12.3.1: Kenmerken van drie hoofdtypen interviews

Typen interviews   Open / exploratief         Semi-gestructureerd      Gesloten / volledig
                                                                       gestructureerd
Doelstelling
                   Verkennen van de aard,     Begrijpen van de aard,   Kiezen tussen opties of
Doelgroepen/       reikwijdte en omvang       omvang en complexiteit   scenario's, testen van
respondenten       van een probleem, kans     van een probleem, kans   ideeën en ontwerpen, in
Setting            of onderzoeksvraag;        of onderzoeksvraag;      kaart brengen van
                   de interviewvragen zelf    de interviewvragen zelf  voor-keuren;
Diepgang gegevens  kunnen sterk               zullen weinig            interviewvragen zijn
Voor-              verschillen per            verschillen per          identiek voor alle af te
bereiding          interview.                 interview.               nemen interviews.

                   Passanten, gebruikers,     Gebruikers, bewoners,    Gebruikers, bewoners,
                   bewoners,                  professionals/experts,   professionals/experts,
                   professionals/ experts,    opdrachtgevers, etc.     opdrachtgevers, etc.
                   bezoekers, kinderen, etc.

                   Publieke ruimtes zoals     Online of op locatie in  Online of op locatie in
                   straten, pleinen, parken,  kantoren, werkruimtes,   kantoren, werkruimtes,
                   winkels of                 thuis, in horeca of      thuis, in horeca of
                   vervoers-knooppunten,      andere zitgelegenheden.  andere zitgelegenheden.
                   etc.

                   Oppervlakkig, weinig       Diepgaande, deels        (Semi-)kwantitatieve
                   structuur (idee is om de   onge-structureerde info  informatie, rangordes,
                   respondent vooral te       over percepties,         frequenties en andere
                   laten praten).             ervaringen, ,            relatieve verdelingen.
                                              samenwerking, etc.

                   Beperkt; interview kan     Uitgebreid; interview    Zeer uitgebreid;
                   ook spontaan tot stand     doorgaans op afspraak.   interview doorgaans op
                   komen, b.v. tijdens het                             afspraak.
                   doen van observaties.

Normaal gesproken interview je één persoon, of twee personen gezamenlijk. Als er
sprake is van drie of meer respondenten, dan spreek je niet meer over een interview
maar over een focusgroep. Anders dan het `gewone' face-to-face interview vergt deze
methode veel aandacht voor de groepsdynamiek en de wijze van gespreksvoering.
Daarom laten we deze methode hier verder buiten beschouwing (zie `Verder lezen'
aan het eind van dit hoofdstuk). Afhankelijk van je onderzoeksvraag kun je
verschillende typen interviews te combineren. Zo kan je starten met exploratieve
interviews, gevolgd door semi-gestructureerde interviews. Je kan interviews ook
prima combineren met observaties, statistische data-analyse of bouwkundige
plananalyses. Zo'n combinatie noemen we een multi-method of mixed method
approach.

HET DRIEFASENMODEL

Er zijn heel veel zaken waar je aan kan denken bij de voorbereiding, uitvoering
en analyse van interviews. Om dit overzichtelijk te maken, introduceren we het
zogenaamde `driefasenmodel', waarin het proces rondom interviewen van begin tot
eind in afzonderlijke fasen uiteengelegd wordt: 1) voorbereiding en
randvoorwaarden; 2) uitvoering, gespreksvoering en vastleggen data, en 3)
uitwerking, analyse en rapportage. Deze fasen worden uitgebreid besproken. Het
is goed om te bedenken dat je, afhankelijk van het type interview, deze fasen
verschillend doorloopt. Zo speelt een interviewprotocol een veel grotere rol in semi-

248
gestructureerde en gesloten interviews dan in open / exploratieve interviews. Ook
het vastleggen van data, uitwerking en analyse zijn hele verschillend in dat opzicht.
In de volgende paragraaf gaan we dieper in op fase 1, oftewel de voorbereiding en
randvoorwaarden voor interviews.

driefasenmodel

FASE 1 - VOORBEREIDING EN RANDVOORWAARDEN

WAT, WIE EN WAAR?

Je onderzoeks- of ontwerpvragen zijn leidend voor wat je met interviews te weten
wil komen. Het is slim om je onderzoeksvragen voorafgaand aan je interviews al
goed op papier te hebben. Met het antwoord op de vraag `wat wil ik weten' zal je
doorgaans ook een beeld hebben van de tweede vraag, over het `wie', oftewel de
beoogde respondenten voor je interviews. Dat geeft ook aanknopingspunten voor de
benadering van respondenten. Als je passanten of bewoners op straat wil interviewen,
ga je anders te werk dan bij experts of professionals, met wie je eerst schriftelijk
contact legt om te vragen om deelname.

De derde vraag betreft de locatie. Met de keuze voor respondenten liggen bepaalde
locaties of settings meer of minder voor de hand, zoals op straat, op een plein of in
een park, bij mensen thuis, of bij mensen op kantoor of andere werkplek. Verder is er
altijd de optie om interviews online af te nemen, bijvoorbeeld via Zoom, MS Teams,
Facetime of ander digitaal platform. Ten slotte kan je ook kiezen voor telefonische
interviews. Die werkwijze heeft wel als nadeel dat je alle non-verbale communicatie
mist die je met face-to-face of online interviews.

HOE NODIG JE RESPONDENTEN UIT?

De volgende stap is het werven van respondenten voor je interviews. Hoe je dit doet,
is deels afhankelijk van het type interview. Bij open/exploratieve interviews probeer
je vaak op locatie mensen te spreken te krijgen. Bij straatinterviews valt of staat dit
met een korte, openingsvraag aan passanten, in de trant van `goedemiddag, zou ik u
een paar korte vragen mogen stellen over....'. Soms spreken mensen jou spontaan aan,
bijvoorbeeld als je aan het observeren bent en foto's maakt van een bepaalde situatie.
Daar kan je dan natuurlijk slim gebruik van maken!
Bij de meeste andere soorten interviews is er wat meer voorbereiding nodig, zeker als
je de respondenten nog niet kent. Doorgaans is de eerste stap een email of telefoontje
aan beoogde respondenten waarin je de volgende zaken kort uiteenzet:

     · Wie je bent, wat je studeert, je onderwerp en waarom je interviews wil doen
         (b.v. in het kader van je afstuderen);

     · Uitleg van je onderwerp /onderzoeksvraag en hoe je de informatie uit het
         interview daarvoor wil gebruiken. Benadruk daarbij hoe relevant de specifieke

                                                                                                                                                           249
         kennis of expertise van je respondenten is, en hoe hun deelname jouw helpt
         (de zogenaamde gunfactor);

     · Voorstellen voor mogelijke data, tijdstippen en locatie;

     · Verwachte duur van het interview, zodat respondenten weten hoeveel tijd het
         kost;

     · Afsluiting, waarin je de hoop uitspreekt dat de respondent wil deelnemen.

Deze informatie speelt een cruciale rol bij het `verwachtingsmanagement'. Niet alleen
creëer je hiermee een duidelijk beeld van jouw verwachtingen, de respondent weet
dan ook wat hem of haar te wachten staat. Bij een negatief antwoord bedank je
de respondent voor de reactie. Bij een positief antwoord kan je verdere afspraken
maken en alvast meer informatie opsturen per email, waaronder de interviewvragen
(waarover straks meer). Mocht een antwoord op je email uitblijven, dan loont het om
de beoogde respondent te bellen.

HET INTERVIEWPROTOCOL

De volgende stap is de voorbereiding op het interview zelf. Een belangrijk onderdeel
daarvan zijn de vragen die je wil stellen. Maar er is meer nodig, bijvoorbeeld
aandachtspunten voor het opstarten en afronden van het interview. Hierbij kan een
interviewprotocol zeer behulpzaam zijn. Een interviewprotocol is een document dat
alle aandachtspunten, opmerkingen en vragen bevat die je nodig hebt voor alle
onderdelen van het gesprek. Bij semi-gestructureerde of volledig gestructureerde/
gesloten interviews gaat het hierbij om de volgende zaken:

     · Opening van het gesprek, met daarin dank voor de tijd die de respondent
         vrijmaakt;

     · Vastleggen van de toestemming van de respondent voor het interview zelf, het
         gebruik van de gegevens, maken van een geluidsopname van het interview, en
         andere zaken. Hiervoor is een speciaal toestemmingsformulier nodig
         (waarover straks meer);

     · De interviewvragen zelf (waarover straks meer);

     · Afronding van het gesprek, met daarin bijvoorbeeld afspraken over het inzien
         van het gemaakte verslag of transcriptie en andere vormen van
         terugkoppeling naar de respondent. Ook kan het nuttig zijn om respondenten
         tips te laten geven over mogelijke andere respondenten die interessant kunnen
         zijn voor je onderzoek.

Bij open en spontane interviews, bijvoorbeeld op straat en/of tijdens observaties,
loop je deze punten veel sneller door dan bij semi-gestructureerde interviews waarin
je met een respondent om tafel zit. Bij hele korte straatinterviews is een
toestemmingsformulier vaak ook niet nodig.
Als je eenmaal een protocol gemaakt hebt, kan je met medestudenten of vrienden
testen of het goed werkt of dat je wellicht dingen bent vergeten of beter anders kunt
formuleren. Dat maakt je voorbereiding nog beter!

250
INTERVIEWVRAGEN
De vragen die je wil stellen aan je respondent, zijn de ruggengraat van het interview.
Het is belangrijk om hier van tevoren goed over na te denken, ook gelet op de
beschikbare tijd. Voor de respondent is dit een intensieve wijze van gespreksvoering.
Verwacht dus niet dat je een hele lange lijst met zeer gedetailleerde vragen kan
afwerken. Een combinatie van algemenere en specifiekere vragen werkt vaak goed.
Het onderstaande figuur (12.3.1) kan je helpen om een inhoudelijk vruchtbaar en
tegelijkertijd flexibel gesprek mogelijk te maken. Je vertrekt vanuit je probleemstelling
en/of je onderzoeksvragen. Thema's zijn de meest algemene omschrijvingen van de
gewenste inhoud van het interview. De trefwoorden zijn begrippen die in de loop van
het interview een belangrijke plaats innemen. Vragen zijn de concrete uitwerkingen
van het onderwerp van het interview.

                                                                                                                                                           251
Probleemstelling  Figuur 12.3.1. Schematisch overzicht van de interview operationalisering (BRON?!)
                                                                                      Thema's Trefwoorden Vragen Dataoverzicht

                                                                           a.

                                                                               A1, A2, A3  A1.1

                                                                                           A1.2

                                                                                           A2.1

                                                                                           A3.1

De omschrijving van                                                                        A3.2
-de problematiek.
-de veronderstellingen en verwachtingen                                    b.
Toegespitst op de informatie die via het interview moet worden verzameld.
Gerelateerd aan de andere onderzoekstechnieken (die ingezet worden) om         B1, B2, B3  B1.1
informatie te verkrijgen
                                                                                           B2.1                        De antwoorden; de invoer voor
                                                                                                                       een datamatrix

                                                                                           B2.2

                                                                                                                 B2.3
                                                                           .....

                                                                                                                 B3.1

                                                                           x.

                                                                               X1, X2, X3  ...
Je kunt je vragen laten volgen uit je probleemstelling, maar het bedenken van goede
vragen kan je ook op gedachten zetten om je probleemstelling aan te passen. Waar
het om draait, is de verbinding tussen je probleemstelling en je vragen stap voor
stap kloppend(er) te krijgen, vóór het eigenlijke interview. Als een respondent al
je interviewvragen beantwoordt, kan je normaal gesproken je probleemstelling of
onderzoeksvragen volledig beantwoorden. Tijdens het interview kun je aan de hand
van de trefwoorden controleren wat er al besproken is en waar je nog tijd voor wil
nemen. Bovendien ligt er zo een voorlopig kader voor de rapportage klaar. Natuurlijk
houd je rekening met je doelgroep. Aan experts kan je meer vakinhoudelijke vragen
voorleggen dan aan passanten, bewoners of bezoekers.

Goede interviewvragen voldoen aan een aantal criteria, die we hieronder toelichten.
Tabel 12.3.2 geeft daarbij goede en slechte voorbeelden van interviewvragen. De
criteria zijn:

· Open formulering - de respondent kan niet volstaan met een ja of nee als
   antwoord;

· Geen suggestieve of sturende formulering. De vragen mogen dus géén richting
   geven aan het antwoord van de respondent;

· Ze laten ruimte open voor twijfel, onzekerheid en nuance;

· Ze diepen verschillende perspectieven, ervaringen en veranderingen in de tijd
   uit;

· `Behapbaar' voor de respondent. Met andere woorden, een respondent mag
   niet in de war raken omdat de vraag eigenlijk drie subvragen bevat,
   onduidelijk is, of teveel informatie tegelijkertijd wil omvatten.

· Ze moedigen de respondent aan om zichzelf uit te drukken (zelfexpressie) en
   informatie te bieden waarvan niet op voorhand duidelijk is of deze relevant is.

                Tabel 12.3.2 Voorbeelden van interviewvragen

Criterium       Slechte voorbeelden                      Goede voorbeelden

Open            Zijn verlichting, overzicht en groen     Welke factoren spelen volgens u een rol bij
formulering     belangrijk voor de veiligheid van dit    de veiligheid van dit plein, zoals ervaren
                plein?                                   door xxx?

Geen sturing/   Vindt u ook dat deze buurt slecht        Hoe staat volgens u deze buurt bekend?
suggestiviteit  bekend staat?

Nuance          Gaat deze ontwikkeling in de richting    Is er iets te zeggen over de richting en
                van A of B?                              voorspelbaarheid van deze ontwikkeling?

Tijdsperspectief Hoe denkt u daar nu over en hoe dacht u In hoeverre zijn uw opvattingen hierover in daar 1 jaar geleden over? de afgelopen tijd veranderd?

Behapbaar       Kunt u uw tevredenheid aangeven m.b.t.   In hoeverre bent u tevreden of ontevreden
                de staat van het onderhoud, de           over de staat van het onderhoud? Wat zijn
                automatische incasso en de maandelijkse  de belangrijkste redenen voor dit oordeel?
                huurprijs?                               => Identieke vragensets voor incasso en
                                                         huurprijs

Zelfexpressie   Wat is uw mening over deze               Als u terugkijkt op deze gebeurtenis, welke
                gebeurtenis?                             gedachten komen dan als eerste bij u op?

                                                                                                 253
Het laatste onderdeel van het maken van interviewvragen is de prioritering. Het is
van tevoren lastig inschatten hoe lang de beantwoording zal duren. Geef daarom voor
jezelf duidelijk aan welke vragen een need-to-know zijn en welke je kan bestempelen
als nice-to-know als er genoeg tijd (over) is.

PRIVACY, ANONIMITEIT EN TOESTEMMING

Ook bij interviews zijn privacy, anonimiteit en gegevensbescherming belangrijke
zaken. Bedenk dat je naast persoonlijke gegevens van de respondenten zelf (naam,
adres, huishoudenssituatie, etc.) mogelijk vraagt naar gevoelige inhoudelijke
informatie waarvan de respondent niet wil dat die op straat komt te liggen. De wijze
waarop je zulke gegevens verzamelt, bewaart, analyseert en publiceert, is onderhevig
aan de regels uit de Algemene Verordening Gegevensbescherming (AVG), ook wel
bekend onder de Engelse naam: General Data Protection Regulation (GDPR).
Op grond van de AVG ben je als interviewer verplicht om de respondent om
toestemming te vragen en zeer zorgvuldig met de informatie om te gaan. De AVG
geeft respondenten ook het recht om op elk gewenst moment zijn of haar deelname
aan het interview te stoppen, en inzage te krijgen in de verzamelde gegevens.

Voor het vastleggen van deze afspraken wordt doorgaans een toestemmingsformulier
gebruikt, ook wel informed consent form genoemd. Op dit formulier kan de
respondent door middel van het aankruisen van hokjes aangeven of hij of zij wel of
niet akkoord is met deelname aan het interview, het maken van een geluidsopname,
het anoniem citeren van de respondent in het uiteindelijke verslag of rapport, en
nog een aantal andere zaken. Dit formulier wordt door zowel de respondent als de
interviewer gezamenlijk ingevuld en ondertekend voorafgaand aan het interview zelf.
Een voorbeeld van de vragen op een toestemmengsformulier vind je in de kadertekst.
Het is verstandig om ingevulde en ondertekende formulieren (in gescande vorm)
zorgvuldig te bewaren, liefst in dezelfde beveiligde bestandenmap waarin je ook je
transcripties of verslagen bewaart. Daarmee voldoe je aan AVG/GDPR-vereisten,
want (in theorie) kunnen allerlei mensen met een `redelijk belang' je om inzage vragen
in deze formulieren en geanonimiseerde transcripties. Dat geldt in ieder geval voor je
respondenten.

         Toestemmingsformulier - Kruis de juiste optie aan

         Deelname aan interview
         Studenten hebben de reden van het interview uitgelegd. Ik kon vragen stellen en
         deze zijn beantwoord. Ik had genoeg tijd om te beslissen over deelname.

                                                                                                        Ja  Nee 

         Ik weet dat meedoen vrijwillig is en dat ik op elk moment mijn toestemming
         kan intrekken. Daarvoor hoef ik geen reden te geven aan de studenten.

254
                                                                      Ja  Nee 

Ik geef toestemming voor het opnemen van het interview d.m.v. een mobiele
telefoon o.i.d. en uitschrijven van de opname voor het beantwoorden van de
onderzoeksvraag in dit onderzoek.

                                                                                              Ja  Nee 

Gebruik van de informatie in de studie
Ik begrijp dat de informatie die ik geef, gebruikt zal worden in een
studieopdracht van de studenten, die zal uitmonden in een rapport.

                                                                      Ja  Nee 

Ik weet dat persoonlijke informatie, zoals mijn naam en contactgegevens, niet
gevraagd worden, tenzij ik die verstrekt hebt om een afspraak voor het
interview te maken. Deze informatie wordt verder met niemand gedeeld.

                                                                                              Ja  Nee 

Ik geef toestemming voor het anoniem citeren van mijn informatie in de
rapportage die de studenten zullen maken voor hun onderwijsopdracht.

                                                                                              Ja  Nee 

Handtekening

-----------

HOEVEEL INTERVIEWS MOET IK DOEN?

Interviewen is best een tijdrovende klus. In de meeste gevallen wordt het aantal
interviews dat je kan doen, vooral beperkt door de beschikbare tijd en aantallen
beschikbare respondenten. Als zulke beperkingen geen grote rol spelen, is de vraag
eerder hoeveel interviews je moet doen om een `volledig' beeld te krijgen. Anders dan
bij een schriftelijke enquête is er geen sprake van een representatieve steekproef. Het
antwoord op de vraag `hoeveel' verschilt sterk per situatie en onderwerp. Wel zijn er
in algemene zin twee aanknopingspunten. Ten eerste, als je een flink aantal interviews
kan doen met een bepaald type respondenten (bijvoorbeeld buurtbewoners), merk je
op een bepaald moment dat je steeds minder nieuwe informatie hoort en dat elke
volgende respondent steeds vaker dingen zegt die je al eerder gehoord hebt. Het punt
waarop een nieuw interview nauwelijks nieuwe informatie oplevert, wordt ook wel
`verzadiging' genoemd. In de praktijk wordt dit punt overigens vaak niet bereikt.
Een tweede aanknopingspunt is dat je inzet op het verzamelen van verschillende
perspectieven op hetzelfde thema. Neem bijvoorbeeld het thema `veiligheid van buurt
x'. Op dit thema kun je naast bewoners verschillende `specialisten' interviewen, zoals

                                                                                                                                                           255
een wijkagent, jongerenwerker, buurtvader, wijkmanager, slachtofferhulp, etc. Vanuit
hun expertise en hun professionele inzet hebben zij mogelijk verschillende
perspectieven (wat niet uitsluit dat zij vergelijkbare dingen waarnemen). Het aantal
interviews wordt in zo'n situatie bepaald door het aantal mogelijke perspectieven dat
van tevoren onderscheiden kan worden.

FASE 2 - UITVOERING, GESPREKSVOERING EN VASTLEGGEN VAN DE
DATA

En dan is het moment aangebroken dat je echt met de respondent ergens aan tafel
zit om het interview af te nemen. Ook met een gedegen voorbereiding zijn er talrijke
aandachtspunten.
Jij zult het gesprek moeten leiden en tot een goed einde moeten brengen. Het is daarbij
van belang dat je de geïnterviewde respecteert en serieus behandelt, en dat hij/zij niet
het gevoel krijgt dat je zijn/haar tijd zit te verdoen.

OPSTARTEN EN AFRONDEN VAN HET INTERVIEW

Na binnenkomst op de plek van handeling start je het gesprek samen met de
respondent op. In het reeds besproken interviewprotocol heb je al vastgelegd dat
je aan het begin de respondent bedankt voor de vrijgemaakte tijd en dat je samen
het toestemmingsformulier invult en ondertekent, zodat de toestemming voor het
interview zelf, het gebruik van de gegevens, het maken van een geluidsopname van het
interview (waarover zo meer), en de wijze van citeren in de rapportering vastgelegd
zijn. Bewaar dit ondertekende formulier goed! Ook kun je afspreken om het
conceptverslag of transcriptie van het interview ter controle en aanvulling op te
sturen aan de respondent. Voordat je daadwerkelijk aan je eerste vraag begint, is het
verstandig om de respondent te vragen zichzelf nog eens voor te stellen en de eigen
positie/functie/rol te laten beschrijven, als een soort opwarmer.

VASTLEGGEN VAN DATA

Tijdens het interview gaat de respondent een heleboel vertellen. Als je dat allemaal
op wil schrijven en ook een oogje op de vragenlijst moet houden, heb je wel erg veel
tegelijk te doen.
Interviews kun je makkelijk opnemen met je mobiele telefoon (uiteraard alleen na
toestemming van de geïnterviewde). Bij online interviews kan je naast geluid
uiteraard ook beeld opnemen.

Geluidsopnamen maken het mogelijk om je volledig op het gesprek te concentreren
en de opname van het interview later uit te schrijven tot een transcriptie. Een
transcriptie maakt systematische analyse van de gegevens mogelijk (zie fase 3). Maak
wel notities tijdens het interview, ook als je het vraaggesprek mag opnemen van de
respondent. Notities kunnen je helpen om snel belangrijke onderdelen of uitspraken
op te sporen in de opname, en ze helpen bij het beter onthouden van de kernpunten
in het interview. Je kunt eventueel ook een collega meenemen voor het maken van

256
aantekeningen. Belangrijk is om het interview zo snel mogelijk uit te werken in
een verslag of transcriptie, omdat het gesprek en de antwoorden dan nog vers in je
geheugen liggen.

EEN GOED GESPREK, MAAR GEEN KEURSLIJF

Als het interview eenmaal gestart is, is het zaak om het gesprek plezierig te laten
verlopen. Dit is minstens zo belangrijk als het verzamelen van de informatie. De
ervaring leert dat de meeste interviews niet-lineair door de vragen heengaan. Dat
vergt van jou dat je het interviewprotocol flexibel hanteert en met je vervolgvragen
aanhaakt op wat de respondent net gezegd heeft. Als je de lijst vragen te strak hanteert,
kan dat de voortgang van het interview belemmeren omdat je de flow in de
conversatie onderbreekt. Het kan voorkomen, dat een bepaalde vraag deels of geheel
is beantwoord voordat je hem gesteld hebt, doorgaans bij de beantwoording van een
eerdere vraag. Jij kan op zo'n situatie flexibel inspelen.
Tegelijkertijd wil je overzicht houden over de mate waarin vragen al beantwoord zijn
of dat je bepaalde zaken nog wil behandelen. Time management is hier belangrijk.
Bewaak zelf de afgesproken interviewtijd en selecteer desnoods in de nog
openstaande vragen. Als een respondent langer de tijd wil nemen dan afgesproken, zie
dit dan als een gunst.

GESPREKSTECHNIEKEN EN NON-VERBALE COMMUNICATIE

Voor jou als interviewer is het de uitdaging om een goede balans te vinden tussen een
plezierig gesprek en het vervullen van je informatiebehoefte. Hierbij kan je diverse
gesprekstechnieken gebruiken, afhankelijk van de wijze waarop de geïnterviewde
opereert. Hij/zij kan bijvoorbeeld:

     · enthousiast zijn en meedenken, of juist weinig tijd hebben en/of
         terughoudend zijn;

     · het heerlijk vinden om te vertellen, of juist lijden aan `interviewmoeheid';

     · een eigen betooglijn voeren, of juist de reacties laten afhangen van jou, de
         interviewer.

Bij enthousiaste en wellicht `breedsprakerige' respondenten kan het handig zijn om
op gezette momenten de antwoorden samen te vatten en een brug te slaan naar een
volgende vraag. Bij respondenten die kort van stof zijn of bij wie je denkt dat ze
niet alle informatie `prijsgeven', loont het de moeite om door te vragen op gegeven
antwoorden. Dat is best lastig, omdat je ter plekke een handige formulering moet
verzinnen die de respondent aanspoort om meer te vertellen, zonder dat hij/zij het
gevoel krijgt onder druk gezet te worden.
Soms zal een respondent even nadenken over het antwoord op een vraag,
bijvoorbeeld als dat een hele complexe vraag is of meerdere vragen in één. Dan kan
er even een stilte vallen in het gesprek. Wees daar niet bang voor. Als je te snel door
wil praten, geef je de respondent te weinig ruimte om na te denken of even op adem
te komen. Je kan korte stiltes ook laten vallen als je wil dat de respondent nog even
verder gaat met de beantwoording van je vraag.

                                                                                                                                                           257
Een zeer belangrijk onderdeel van een gesprek is de non-verbale communicatie,
zowel van jou als van de respondent. Uit de communicatieleer weten we dat een
groot deel van de interactie tussen mensen niet bestaat uit de tekst die ze uitspreken,
maar uit lichamelijke en andere non-verbale signalen. Deze signalen kunnen heel
verschillende zaken uitdrukken, zoals bijvoorbeeld de gemoedstoestand van de
respondent, een reactie op een vraag van jou, het gevoel dat een respondent bij een
bepaalde kwestie of onderwerp heeft, en (on)tevredenheid over het verloop van het
gesprek. Het interpreteren van zulke signalen kan best lastig zijn, temeer daar de bron
van zulke signalen niet altijd uit het interview zelf hoeft te komen. Een respondent
die vaak op zijn/haar horloge of telefoon kijkt, heeft haast, denkt misschien al aan de
volgende afspraak, of wacht bijvoorbeeld op een belangrijk telefoontje of bericht. Aan
de andere kant zijn zichtbare ontspanning, humor en (glim)lachen goede signalen dat
het interview prettig verloopt.

FASE 3 - UITWERKING, ANALYSE, CONCLUSIES TREKKEN EN
R A P P O R TA G E

De derde fase is tijdrovend - de benodigde tijd voor uitwerking en analyse van
interviewdata wordt vaak onderschat. Deze fase start met het uitwerken van je
aantekeningen en eventuele geluidsopname tot een verslag of transcriptie, die
desgewenst nog even aan de respondenten voorgelegd moet worden voor feedback
en `ratificatie' door de respondent (zie ook fase 2, bij `interviewprotocol'). Doe die
uitwerking zo snel mogelijk, omdat het gesprek en de antwoorden dan nog vers
in je geheugen liggen. Dat geldt zeker voor aantekeningen op basis van exploratief
en spontaan tot stand gekomen interviews, waar je wellicht niet altijd helemaal op
voorbereid was. De definitieve en volledige versies van verslagen of transcripties kun
je in een bijlage bij je rapport of onderzoeksverslag opnemen. Geef daarin alleen de
naam van je respondenten weer als ze daar uitdrukkelijk toestemming voor hebben
gegeven.

ORDENEN EN CODEREN VAN DE DATA

Je interviewgegevens zijn je onderzoeksdata. Het is verstandig om die goed vast te
leggen zodat ze controleerbaar zijn. De verwerking van het interview is een belangrijk
onderdeel van het zorgvuldig gebruiken van interviews als wetenschappelijke
onderzoeksmethode. De eerste stap in dit proces is het ordenen van alle data. Dat
betekent dat je van alle afgenomen interviews verslagen of transcripties (of in het
minimale geval, samenvattingen) hebt, met daarin datum, tijd en naam van de
respondent alsmede eventuele bijzonderheden.
Als je relatief weinig respondenten hebt of de verslagen van je interviews redelijk
kort zijn, kan je voor de ordening van gegevens een datamatrix gebruiken (zie Figuur
12.3.2). In de rijen zet je de vragen (en eventuele subvragen) uit het interview, in de
kolommen de respondenten. De cellen van de datamatrix vul je met de antwoorden
op de vragen, ontleend aan de transcriptie, die kernachtig worden gecomprimeerd om
de matrix overzichtelijk te maken.

258
                    Figuur 12.3.2: Voorbeeld van een datamatrix

interviewvragen  respondent 1  respondent 2                         respondent 3
(sub)vraag                                                          "
(sub)vraag       (kernachtig) antwoord op vraag uit transcriptie "  "
(sub)vraag                                                          "
                 "             "

                 "             "

Als je wat langere transcripties hebt en meer respondenten, dan ga je over tot stap
twee: het coderen van data. `Coderen' betekent dat je door alle data heen gaat en
beschrijvende labels (codes) toekent aan stukjes tekst in de transcripties. Op basis van
de gecodeerde teksten kun je later de analyse van je onderzoeksvragen doen.
Bij het coderen kun je globaal twee benaderingswijzen hanteren: inductief en
deductief. Bij inductief coderen ga je op zoek naar vaker voorkomende antwoorden
en patronen, die dezelfde codes krijgen. Een voorbeeld. Als je interview gaat over
(on)veiligheid in de buurt, kan het zijn dat je respondenten allerlei uitingsvormen
van onveiligheid en criminaliteit noemen, zoals vandalisme, inbraak, diefstal of
bedreiging. De hiervoor genoemde termen kan je als codelabels hanteren. Het label
kan je vervolgens gebruiken voor antwoorden die melding maken van vernieling van
bushokjes, graffiti, of ingegooide ruiten.
Bij deductief coderen vertrek je, op basis van een literatuurverkenning, vanuit een
theoretisch raamwerk of conceptueel model, dat in grote lijnen `voorschrijft' welke
codes je hanteert en wat hun betekenis of uitleg is. Voor beide benaderingen geldt
dat je de codes niet `vanaf nul' hoeft te verzinnen. Als je bij de formulering van je
interviewvragen een gestructureerde aanpak hebt gebruikt zoals afgebeeld in Figuur
12.3.1, dan vormen je thema's en vooral de trefwoorden (een aanzet tot) codes.

Bij inductief coderen kunnen twee opeenvolgende fasen onderscheiden worden: open
coderen en axiaal coderen. Doorgaans start het proces met open coderen, waarbij
je antwoorden van respondenten `opbreekt' in kleinere stukjes tekst (Figuur 12.3.2).
Die stukjes tekst interpreteer je en ken je een beschrijvend label toe op basis van
de belangrijkste eigenschappen/kenmerken van het stukje. Tekstfragmenten die
hetzelfde onderwerp of dezelfde betekenis hebben, krijgen ook identieke codes.

12.3.3 open coderen (eigen werk)
                                                                                                                                                           259
Hierna volgt stap twee: axiaal coderen (Figuur 12.3.4). Hierbij kijk je naar de relaties
tussen de codelabels die je gemaakt hebt. Soms zal blijken dat je voor hetzelfde
fenomeen verschillende labels gemaakt hebt, terwijl de achterliggende
tekstfragmenten allemaal naar precies hetzelfde verwijzen. Die codelabels kan je
vervolgens synchroniseren tot één label. Het kan ook zijn dat verschillende codes
verwijzen naar op zichzelf staande, maar verwante zaken. In die gevallen is er vaak
sprake van een overkoepelende categorie. Zo kunnen codes als , en gezien worden als
specificaties van de categorie .

12.3.4. axiaal coderen (eigen werk)

Als je deze stap doorlopen hebt voor alle data, dan houd je een aantal thema's/
categorieën over die ondersteund worden door een opgeschoonde set van codelabels.
Vervolgens kan je voor elke categorie of thema een datamatrix maken met de
onderliggende codes in de rijen, en de respondenten in de kolommen (zie ook Figuur
12.3.2).

Het feitelijke coderen kan je zowel handmatig doen als met behulp van specialistische
software. In het eerste geval gebruik je bijvoorbeeld kleuren of tekstballonnen om
tekstfragmenten in de transscripties te coderen. In het tweede geval kan je software
als Nvivo of Atlas.ti gebruiken. Dit vergt wat meer voorkennis, maar kan handig zijn
als je heel veel data en codes hebt. Met deze programma's kan je beter overzicht
houden en wordt de analyse ook wat makkelijker omdat je bijvoorbeeld eenvoudig
uitdraaien kan maken van tekstfragmenten die onder één bepaalde categorie of code
vallen.

A N A LY S E

Na afronding van het coderen is de analyse aan de beurt. In dit onderdeel van fase 3
draait het om de vraag: welk beeld rijst er op uit de gecodeerde tekstfragmenten? Wat
kan je constateren met betrekking tot je onderzoeksvragen? Het gaat hier niet om hoe
vaak bepaalde antwoorden gegeven worden. Het is juist van belang om te kijken naar
de grootste gemene deler, mogelijke verbanden of betekenisvolle uitzonderingen, of
zaken die opvallend weinig genoemd worden. Dat betekent dat je je informatie gaat
interpreteren en abstraheren, want het is niet mogelijk en zinvol om alle gecodeerde
tekstfragmenten apart te noemen in je analyse.
Voor je analyse zijn onderzoeksvragen je richtsnoer. Als je bij het maken van je
interviewvragen een gestructureerde aanpak hebt gebruikt zoals in Figuur 12.3.1, kan
je per onderzoeksvraag de juiste selectie van thema's, trefwoorden en/of codes erbij
pakken. Vervolgens lees je deze geordende informatie een keer goed door en ga je het
verhaal opbouwen.

260
RAPPORTAGE EN CONCLUSIES

Dan komt het moment waar het om draait; het vastleggen van je analyse en conclusies
in je rapport, onderzoeksverslag of ontwerp. De wijze waarop je dat doet is
afhankelijk van een aantal factoren, zoals beschikbare tijd, ruimte in het rapport, het
soort kennis dat je wil laten zien (zie de paragraaf `soorten interviews en soorten
kennis' aan het begin van dit hoofdstuk), en het type conclusies dat je wil trekken.
Mogelijk analyseer je niet alleen interviews, maar ook data die je met andere
methoden verzameld hebt, zoals observaties en literatuuronderzoek of wil je
statistische data-analyses of bouwkundige plananalyses uitvoeren.
Belangrijk is dat je een structuur hebt voor het opschrijven van je analyse. Deze
structuur kan gevormd worden door onderzoeksvragen, thema's, verschillende case
studies of een ander soort indeling. De analyse bestaat primair uit jouw interpretatie
van geordende en gecodeerde interviewdata. Dat betekent dat je een logische
verhaallijn gaat opbouwen binnen de gekozen structuur. Daarbij kun je quotes
gebruiken, oftewel tekstfragmenten van je respondenten, waarin zij bepaalde zaken
heel duidelijk of sprekend voor het voetlicht brengen. De quotes vormen niet jouw
analyse, maar dienen vooral ter illustratie en onderbouwing daarvan.

Bij het rapporteren van de analyse zijn drie zaken van belang. Ten eerste leid je het
hoofdstuk of paragraaf waarin de analyse besproken wordt, goed in. Met wie heb je
gesproken, waarover (in algemene zin), wanneer en waar?
Een tweede aandachtspunt is de verhouding tussen jouw eigen tekst met de analyse,
en de hoeveelheid quotes. Het gevaar is dat je tekst vooral gaat bestaan uit veel
`leuke' quotes en weinig interpretatie. Idealiter is die verhouding andersom. Je eigen
beschrijvende tekst met de analyse is de hoofdmoot, en daarbij neem je quotes als
illustratie op. Dat zal in de praktijk betekenen dat je selecteert uit leuke, sprekende
quotes. Het is een belangrijke academische vaardigheid om de essentie uit je analyse
te halen.
Een derde aandachtspunt is het trekken van conclusies aan het eind van de paragraaf,
het hoofdstuk of rapport. Wat heb je aan de interviews gehad? Welke lessen heb
je geleerd uit het relaas van je respondenten, uitgaande van je onderzoeksvragen?
Welke inzichten levert dit op in de richting van planvorming, opgaveformulering,
ontwerpideeën, programma van eisen, of andere specifieke producten waarin je deze
lessen en conclusies wil vertalen?

Ten slotte: we hebben in dit hoofdstuk laten hoe interviewen ingezet kan worden
als een wetenschappelijke methode on informatie te verzamelen voor je onderzoek
of ontwerp. We hebben voor alle onderdelen van het interviewproces handvaten
geboden die je helpen om gestructureerd te werk te gaan. Dat betekent niet dat
interviews voorspelbaar zijn. Integendeel, ze bieden je een sprong in het onbekende,
de kans om interessante kwesties en opgaven uit te diepen, en je te laten verrassen
door de kennis van anderen. Het is daarmee ook een leuke manier om je te verdiepen
in je onderwerp. Heel veel succes!

                                                                                                                                                           261
HULPBRONNEN

Voor zowel studenten als hun docenten/mentoren zijn er TU-richtlijnen omtrent
onderzoek dat met zogenaamde `human subjects' werkt. Interviewonderzoek valt
onder deze categorie. Deze richtlijnen kan je hier vinden: https://www.tudelft.nl/
over-tu-delft/strategie/integriteitsbeleid/human-research-ethics/application

Als er interviews plaatsvinden in reguliere vakken gaat, zijn docenten
verantwoordelijk voor het correct doorlopen van de procedure zoals uitgelegd op:
https://d2k0ddhflgrk1i.cloudfront.net/TUDelft/Over_TU_Delft/Strategie/
Integriteitsbeleid/Research%20ethics/Checklist_HREC_Education_april2019.docx

Een nuttige handleiding voor focusgroepen (groepsinterviews met meer dan drie

personen):   https://www.boomhogeronderwijs.nl/media/6/

9789059316980_inkijkexemplaar.pdf.

BRONNEN

Baarda, B., Bakker, E., Julsing, M., Fischer, T., & Van Vianen, R. (2017). Basisboek
Methoden en Technieken. Kwantitatief praktijkgericht onderzoek op wetenschappelijke basis
(6th ed.). Noordhoff Uitgevers.

Evers, J. (2015). Kwalitatief interviewen: een kunst én kunde (2nd ed.). Boom Lemma
uitgevers Amsterdam.

Oomkes, F, Garner, A., Oomkes, R. (2021). Communiceren. Boom Uitgevers.

Saunders, M., Lewis, P., & Thornhill, A. (2019). Methoden en technieken van onderzoek.
Uitgeverij Pearson.

262
HOOFDSTUK 13: POSITIES IN DE ARCHITECTUUR

WILLEMIJN WILMS FLOET EN KLASKE HAVIK

De professie van bouwkundig ontwerper kan op heel veel verschillende manieren
worden uitgeoefend. Er zijn ontwerpers die aan allerlei verschillende opgaven
werken, maar ook specialisten in bijvoorbeeld parkontwerp, de rehabilitatie van
achterstandswijken, woningbouw, verbouwingen, ziekenhuizen of publieke
gebouwen en noem maar op. In de keuze om aan bepaalde opdrachten te werken
spelen ook politieke en sociaalmaatschappelijke (en vroeger ook religieuze)
opvattingen en betrokkenheid. Bouwkundig ontwerpers hebben vaak hun eigen visie
op het vak, en op hun taak om aspecten van de maatschappij ruimtelijk vorm te geven.

Er zijn ontwerpers die internationaal werken en zelfs een publiek figuur zijn (de
zogenaamde starchitects). Sommige van deze internationale sterren maken vooral
theoretische projecten (zogenaamde `papieren architectuur') om het debat over
architectuur te voeren. Het is hen niet zozeer om het bouwen te doen; ze publiceren
en tonen tekeningen en maquettes op Biënnales, architectuurcentra en musea.
Daarnaast zijn er ontwerpers die juist voor een lokale markt werken en andere
schijnwerpers en netwerken zoeken om een succesvolle praktijk te voeren; of een
ontwerper kiest er voor (anoniemer) deel te zijn van een team dat zich specialiseert in
bijvoorbeeld een bepaald onderwerp, maakwijze of vraagstuk en brengt expertise in
bij meerdere bureaus.

Voorts zijn er in een ontwerpproces verschillende werkwijzen te hanteren.
Traditioneel wordt het ontwerpwerk verricht in teams binnen een bureau. Er zijn
ontwerpers die actief toekomstige gebruikers van de gebouwen in het ontwerpproces
betrekken, ontwerpers die (historisch) onderzoek standaard deel van het
ontwerpproces maken, of die de zintuigelijke ervaring van een bouwwerk centraal
stellen.

En dan zijn er verschillende manieren om tot ruimtelijke ontwerpen te komen: de
een werkt intuïtief met vormstudie, maquettes en handschetsen, of experimenteert
met nieuwe technieken voor parametrisch ontwerp, of ontwikkelt een compositie
rationeel via typologie of bedenkt een nieuwe samenlevingsvorm. Technische, sociale
wetenschappen en kunst (Science, Humanities en Arts) zijn de verschillende
wetenschapsvelden die in architectuur samenkomen, en waar een verschillend
gewicht aan kan worden toegekend. Waar je aan werkt, welke rol je als ontwerper
op je neemt, welke vormen van onderzoek je doet, op welke manier je een

                                                                                                                                                           263
ontwerpopdracht analyseert en vertaalt in een ontwerpopgave en hoe je een ontwerp
vorm geeft is niet alleen een specifieke vakinhoudelijke zaak, maar wordt mede
bepaald door een visie op de maatschappij, hoe die op een bepaald moment is
georganiseerd en welke ruimtelijke vraagstukken er spelen: er wordt gewerkt in een
sociaal, cultureel, economisch politiek krachtenveld. De samenkomst van een
vakinhoudelijke benadering en een maatschappelijke visie noem je een
ontwerpbenadering of positie.

Verschillende academici in de architectuur en gebouwde omgeving stellen dat er
meerdere gemeenschappelijke ontwerpbenaderingen of posities te benoemen zijn,
die parallel aan elkaar bestaan. In bepaalde tijden kunnen bepaalde benaderingen
dominant zijn -dan is er sprake van een stroming- of juist ontbreken, en ook zijn er
vaak dwarsverbanden aan te wijzen. Deze benaderingen ontwikkelen zich in relatie
tot de tijd(geest): de architectuur, stedenbouw en bouwtechnologie zelf, en
maatschappelijke omstandigheden, economische omstandigheden, ontwikkelingen in
de wetenschap, kunsten, de bouwtechnologie, wettelijke regelgeving en
stimuleringsmaatregelen, geopolitiek en natuurlijk hoe het vak van de ontwerper
wordt gezien.

ONTWERPBENADERINGEN

Posities worden op verschillende manieren beschreven, en niet alleen in relatie tot de
kenmerken van een tijd, maar ook naar de opvatting en bedoelingen van de auteur. In
een theoretisch schrift wordt een kader ontwikkeld dat de uitgangspunten voor een
ontwerpproject en de werkwijze in filosofisch verband legitimeert en in een context
verankert. In handboeken worden projecten gedocumenteerd die kennis bieden over
actuele opgaven, of een collectieve referentie vormen. In publicaties over
ontwerponderwijs is de intentie om het spectrum van ontwerpbenaderingen
gestructureerd in beeld te brengen, en dat kan op verschillende manieren.

In geschiedenisboeken worden posities vaak geduid als stromingen van architecten
en stedenbouwkundigen die een bepaalde vormentaal of stijl delen. Klassieke
architectuurgeschiedenisboeken geven een overzicht van stromingen en tendensen
en duiden die, via een wetenschappelijke opvatting over geschiedschrijving, maar
hebben meestal niet de bedoeling toekomstige ontwerpers de weg te wijzen. Zulke
aanwijzingen vind je soms wel in het geschreven werk van architecten en
stedenbouwkundigen, bijvoorbeeld via manifesten waarin ze stelling nemen over hoe
je in een bepaalde tijd zou moeten werken. Architecten en stedenbouwkundigen
publiceren in tijdschriften met een bepaalde signatuur, presenteren zich in openbare
bijeenkomsten en spreken over hun werk, een bepaald vraagstuk of er wordt
gediscussieerd over grote plannen die in de maak zijn voor een stad; ze zoeken
elkaar op tijdens congressen, maar ook excursies en er zijn feesten met jaarprijzen.
Ook prijsvragen zijn interessant om verschillende benaderingen van een opgave te
kunnen onderscheiden. Er wordt over ontwerpers geschreven in kranten, er worden
tentoonstellingen georganiseerd. Kortom de architectonische en stedenbouwkundige
cultuur is onderdeel van een publiek debat.

Charles Jencks, een Amerikaanse architectuurhistoricus, kwam in 1969 met een
verrassende kijk op posities in de architectuur -in een zoektocht om de toekomst

264
in 2000 te voorspellen (Jencks 1969). Hij beschouwde architectuur niet zozeer als
een ontwikkeling van opeenvolgende verschillende stromingen met een bepaalde
vormentaal (stijlen), die opkomen, hoogtepunten hebben en in verval raken. In plaats
daarvan onderscheidde Jencks zes verschillende parallel bestaande
architectuurtradities op basis van verschillende persoonlijkheidsprofielen voor
ontwerpers, met stilistische en maatschappelijke oriëntaties, aandachtsvelden en
karakteristieken (zie afbeelding 13.1 en 13.2). Deze door Jencks geformuleerde
architectuurtradities vormen de basis van een calendarium waarin architectuur
nadrukkelijk als een wetenschappelijk, cultureel, politiek, maatschappelijk en
technologisch geëngageerd fenomeen wordt gepresenteerd. Namen van gebouwen,
ontwerpers, maar ook belangrijke uitvindingen, nieuwe producten,
protestbijeenkomsten en films zijn er in dit overzicht te vinden. Door
wereldgebeurtenissen ontbreken bepaalde tradities in bepaalde tijden, aangeduid via
witte wolken. Jencks' geloof in de technologische vooruitgang spreekt evident uit zijn
overzicht.

                                                                                                                                                           265
13.1 six major traditions in architecture. (Bron: Jencks 1971 pg. 40)
266
13.2 six major traditions in architecture. (bron: Jencks 2015 from Gil 2019;179)

Leen van Duin en Umberto Barbieri (1999), die de architectonische
ontwerpbenaderingen in de twintigste-eeuwse Nederlandse architectuur in beeld
brengen, nemen dit idee van parallelle continue tradities over, maar leggen het
primaat aan de autonomie van architectuur en planning: zij kiezen er voor een
stilistische classificatie van traditionalisme, expressionisme, functionalisme,
rationalisme, postmodernisme te koppelen zij aan ontwerpopgaven in de tijd. Ze
beschrijven hoe kennis en inzichten in de Nederlandse architectuur en stedenbouw
werden ontwikkeld en uitgewisseld via gebouwen, tijdschriften, boeken en
congressen, ook in een internationaal perspectief. In een ontwerpbenadering is er
volgens hen overeenstemming over theoretische uitgangspunten, ontwerpmethoden,
referenties, vorm- en compositie.

Avermaete, Havik en Teerds (2009) bieden via een bloemlezing een spectrum van
architectonische posities aan, gekoppeld aan eigentijdse maatschappelijke thema's,
met als invalshoek het werken aan de stad als publieke zaak: Perceptie,
monumentaliteit, temporaliteit, verschijningsvorm en ruimtelijke praktijken . Ieder
thema wordt belicht door zes verschillende standpunten van architecten, die al
schrijvend reflecteren op hedendaagse ontwerpvraagstukken in het algemeen of op
persoonlijk werk.

Sinds de internationalisering van de Delftse masteropleiding aan de Technische
Universiteit Delft (rond 2010) is de academische profilering van de ontwerpers
belangrijker geworden, en worden ontwerpbenaderingen in de colleges bij de afdeling
Architectuur gekoppeld aan academische kennissystemen, de zogenaamde epistèmes

                                                                                                                                                           267
. Het woord epistème is afkomstig uit het Grieks en betekent `gemeenschappelijke
overtuiging' en staat tegenover Techne, dat vakmanschap of toepassing duidt.
Epistemology is de leer van de kennis: hoe wordt kennis ontwikkeld en gedeeld?
Een epistème zou je kunnen omschrijven als een bepaald kader van relevante kennis,
een denkkader. Elk denkkader kent enkele belangrijke theoretische denkers, vaak
filosofen, maar ook bepaalde technieken en instrumenten om naar de wereld te kijken
en kennis over de wereld te ontwikkelen. Epistèmes die op dit moment relevant zijn in
de architectuur zijn de typo-morfologische, de fenomenologische, de praxeologische,
semiologische, de ecologische, en de materiele benadering.

Al deze benaderingen, gekoppeld aan die epistemologische denkkaders geven
architecten houvast om na te denken over hoe mensen zich verhouden tot de
gebouwde omgeving. Je zou in het kort kunnen zeggen dat de typo-morfologische
benadering zich bezighoudt met hoe mensen de gebouwde omgeving ordenen, de
fenomenologie met hoe mensen hun leefomgeving ervaren, de semiologie gaat erover
hoe mensen betekenis geven aan hun omgeving. De praxeologie bestudeert hoe
mensen hun omgeving gebruiken en hoe ze erin zich gedragen. Tenslotte kijkt de
materiele benadering naar hoe mensen hun gebouwde omgeving maken, en ecologie
hoe mensen zich verhouden tot hun leefomgeving- en tot de leefomgeving van andere
soorten. Voor deze bijdrage beperken we ons tot de eerste drie benaderingen: de typo-
morfologische, de fenomenologische en de praxeologische.

TYPO-MORFOLOGISCHE BENADERING

De typo-morfologische benadering stelt het gebouw en de gebouwde omgeving als
fysiek object centraal. Deze benadering spitst zich toe op de ruimtelijke en materiële
opbouw en compositie van architectuur in relatie tot de situatie. Uitgangspunt is
dat nieuwe projecten afleesbaar en zorgvuldig worden verankerd in hun omgeving
door een nauwkeurige (historische) analyse van de situatie, door voort te bouwen
op bestaande patronen (morfologie en typen), en tegelijkertijd door het eigentijdse
aan de orde te stellen (context). Ontwerpen worden gezien als een rationele `logische
constructie', wat natuurlijk niet betekent dat ze geen ook poëtische kwaliteiten
hebben. De typologie speelt meer op gebouw niveau en kijkt naar terugkerende
basisvormen in de gebouwde omgeving, de zogenaamde `types'. De morfologie is een
vergelijkbare benadering die zich vooral richt op de stedelijke vorm. Inherent aan de
typologie en morfologie, die ingaan op ruimtelijke aspecten als vorm, schaal en maat,
is de ruimtelijke analyse in de vorm van tekeningen en maquettes.

Belangrijke bronnen voor typo-morfologisch onderzoek zijn de boeken van Jean
Castex en Philippe Panerai (1990), zoals De Rationele Stad. De stedenbouwkundige
Edmund Bacon liet in zijn boek The Design of Cities uit 1962 (Bacon 1962) zien
dat de stedelijke structuur van de stad op verschillende manieren is te representeren,
bijvoorbeeld als perspectief, als abstracte plattegrond, en als meer ingezoomde
plattegrond waar een aantal belangrijke stedelijke elementen, zoals de waterwegen en
de belangrijke straten en publieke gebouwen, zijn uitgelicht. De Italiaanse Aldo Rossi
(1966), hield een betoog over de architectuur van de stad , waarbij hij een centrale de
rol zag voor stedelijke elementen en typologieën, als belangrijke ankerpunten voor het
waarborgen van historische continuïteit in de ontwikkeling van de stad.

268
De afdeling architectuur van de TU Delft heeft een sterke traditie in de plananalyse:
een vorm van onderzoek waarbij typologie en morfologie nader bekeken worden
aan de hand van precieze architectuurtekeningen. Het proefschrift van Willemijn
Wilms Floet (2014) over de Het hofje Bouwsteen van de Hollandse stad is een goed
voorbeeld van deze onderzoeksmethode. Axonometrische tekeningen, doorsneden en
plattegronden, vormen, samen met kaarten en foto's, een uitgebreide documentatie
van de typologie van het hofje.

FENOMENOLOGISCHE BENADERING

De fenomenologie houdt zich bezig met de manier waarop we de wereld om ons
heen waarnemen. Een van de grondleggers van de fenomenologie is de Franse filosoof
Merleau Ponty (1945). Hij schreef in 1945 het boek Phenomenologie de la perception,
oftewel fenomenologie van de perceptie . Fenomenologie betekent letterlijk de kunde
van de fenomenen. Deze onderzoeksbenadering gaat dus in op de manier waarop
de fenomenen (zoals bijvoorbeeld ruimte, tijd, licht, materiaal) aan ons verschijnen.
Hij legde daarbij de nadruk op het idee dat we altijd waarnemen met ons lichaam:
niet alleen met onze ogen, maar met alle zintuigen. We bestuderen dus de ervaring
van onze omgeving met onze verschillende zintuigen, we kijken naar materialiteit
van onze omgeving, en naar architectonische details: Hoe ervaar ik een gebouw? Hoe
neem ik het waar met mijn zintuigen, hoe klinken mijn voetstappen in de ruimte, wat
is de temperatuur, voelt het koud of warm aan? Hoe beweeg ik door een gebouw?

Verschillende architecten hebben zich verdiept in dit thema van de fenomenologie.
In de jaren 1970 publiceerde de Noorse architect Christian Norberg Schulz (1970)
het boek Genius Loci, Towards a Phenomenology of Architecture . Hier ging hij in
op de specifieke identiteit van elke plek, die hij `Genius Loci', de ziel van de plek
noemde. Volgens hem had deze ziel van de plek alles te maken met de manier waarop
elke plek een andere zintuiglijke ervaring biedt, door zijn relatie met het landschap,
klimaat, materialiteit, licht, enz. De architecten Steven Holl, Juhani Pallasmaa en
Alberto Pérez-Gómez (1994) schreven samen het boek Questions of Perception,
waarbij ze de benadering van de fenomenologie toepasten op de architectuur. Zij
legden de nadruk het idee dat we architectuur waarnemen met al onze zintuigen
tegelijkertijd.

Het architectuurtijdschrift OASE, wijdde een uit 2013 aan het thema sfeer. Met onder
andere de architecten Peter Zumthor en Juhani Pallasmaa (2013) ging OASE in op
het thema sfeer: wat is sfeer in architectuur, hoe ervaren we sfeer in een ruimte,
en hoe kunnen we sfeer ontwerpen? De Zwitserse architect Peter Zumthor (2006)
sprak zich in Atmospheres uit over het begrip sfeer, dat een grote rol speelt in zijn
werk. Bij Zumthor's Bruder Klaus kapel in Duitsland, spelen fenomenen als licht en
schaduw, zwaarte, materialiteit maar ook bijvoorbeeld geur een rol. Het interieur,
met zijn geribbelde betonstructuur, is gemaakt door eerst een soort tipi-constructie
van houten stammen te maken, met een opening aan de bovenkant. Vervolgens werd
het beton hier in lagen omheen gestort, zodat het volume ontstond dat je nu aan de
buitenkant ziet. Vervolgens werden de stammen in brand gestoken, de rook kon weg
via het gat in het dak. De ribbels zijn dus de restvorm van die weggebrande stammen.
Je kan je dus voorstellen dat ook geur een rol speelt bij de ervaring van deze kapel.

                                                                                                                                                           269
PRAXEOLOGISCHE BENADERING

De praxeologie kijkt naar de dagelijkse praktijk van het leven in de stad, bijvoorbeeld
naar de verhalen en gebruiken die iets vertellen over het dagelijks leven, of naar
de routes en het gedrag van mensen. Een link tussen fenomenologie en praxeologie
werd gelegd door de Deense architect en stedenbouwkundige Steen Eiler Rasmussen
(1959) schreef in 1959 het boek Experiencing Architecture (vertaald in het nederlands
als Architectuur Beleven) waarin hij besprak hoe we architectuur en stedelijke ruimte
ervaren, als `geleefde ruimte'. Hij liet zien hoe de dagelijkse praktijken in de ruimte
onze ervaring ervan beïnvloeden, bijvoorbeeld door te spreken over een marktplein,
dat op marktdagen gevuld is met stemmen van mensen en geuren van handelswaar.
Ook voor de Deense stedenbouwkundige Jan Gehl (1960) staan mensen en hun
activiteiten voorop als we spreken over architectuur en de stad. Het boek waarmee
hij in de jaren 1960 beroemd werd was Life between buildings, maar ook later schreef
hij vele boeken over de manier waarop we menselijk gedrag in de stad kunnen
bestuderen, zoals het boek How to study public life? (Gehl en Svarre 2013). Hier spreekt
hij over een aantal onderzoeksmethoden om te analyseren hoe inwoners van de
stad hun leefomgeving gebruiken, zoals het tellen van mensen in een ruimte, of
van de hoeveelheid keren waarop handelingen plaatsvinden; het in kaart brengen
van activiteiten, het volgen van mensen om hun routes en gebruiken te analyseren,
het houden van enquêtes. Ook draagt hij methoden aan om stadsobservaties vast te
leggen, zoals fotografie en het bijhouden van een dagboek.

Bij de ontwerpen van het Japanse architectenbureau Atelier BowWow staat het
gebruik van de ruimte centraal. Bij iedere opgave letten zij op het gedrag van mensen
in de (openbare) ruimte. Zij verwerken hun analyses van sociaal-ruimtelijke
praktijken in gedetailleerde tekeningen waarin niet alleen de gebouwde omgeving
maar juist ook de menselijke handelingen getoond worden.

TEN SLOTTE

Het begrip van bovenstaande epistèmes, dus verschillende denkkaders, kan je helpen
om posities in de architectuur te begrijpen. Daarbij is het goed om te weten dat de
epistèmes in de praktijk niet zo eenduidig zijn en lang niet altijd bewust worden
gehanteerd. Ze vormen vooral een middel om bewust over het vak te kunnen praten
en ontwerpbeslissingen te legitimeren. In de opleiding Bouwkunde zal je te maken
krijgen met verschillende benaderingen. Tijdens je studie ga je verschillende posities
verkennen aan het eind van de Bachelor of vanaf de masterfase zal je ook zelf steeds
beter weten welke benadering jou past en aanspreekt, en zal je als bouwkundige jouw
eigen positie kunnen bepalen. De leerlijn grondslagen en de ontwerpprojecten in de
Bachelor opleiding bieden de eerste aanknopingspunten.

BRONNEN

Avermaete, T., Havik, K. en Teerds, H. (eds.) (2009) Architectural Positions: Architecture,
Modernity and the Public Sphere. Amsterdam: SUN.

Bacon, E. (1967) Design of Cities. London, Thames and Hudson

270
Castex, J., Depaule, J. en Panerai, P. (1990) De Rationele Stad. Van bouwblok tot
wooneenheid, Nijmegen: SUN.
Duin, L. van, . Barbieri, U., Jong, J. de, Wesemael, P. van en Wilms Floet W.(1999)
Honderd jaar Nederlandse Architectuur, tendensen en Hoogtepunten. Nijmegen/
Amsterdam: SUN.
Gehl, J. (2006 [1971]) Life between Buildings. Using Public Space. Copenhagen: Danish
Architectural Press.
Gehl, J. en Svarre, B.(2013). How to Study Public Life. Washington: Island Press.
Gil, B. (2019) Six Traditions, Theory of Architecture, JOELHO 10, https://doi.org/
10.14195/1647-8681_10_11
Holl, S., Pallasmaa, J. en Pérez-Gómez, A. (1994) Questions of Perception, Tokyo: A+U
(Special Issue).
Jencks, Ch. (1971) Six major traditions in architecture. In: Jencks, Ch. (1971)
Architecture 2000: Predictions and Methods. NewYork: Praeger/London: Studio Vista.
Merleau-Ponty, M. (1945) Phénomènologie de la perception. Paris: Gallimard.
Nederlandse vertaling: (2009) Fenomenologie van de waarneming. Amsterdam: Boom
uitgevers.
Norberg Schulz, C. (1980 [1979]) Genius Loci, Towards a Phenomenology of Architecture.
London: Academy Editions.
Rasmussen, S.E. (1993 [1959]) Experiencing Architecture. Cambridge, MA: MIT Press.
Nederlandse vertaling: (1983) Architectuur beleven. `s-Gravenhage: Staatsuitgeverij.
Rossi, A. (1966) L'Architettura della Città. Padua: Marsilio Editori. Nederlandse
vertaling: (2002) De architectuur van de stad. Nijmegen: Sun.
Wilms Floet, W. (2016) Het Hofje. Bouwsteen van de Hollandse Stad 1400-2000. Nijmegen:
Van Tilt.
Zumthor, P. (2006) Atmospheres. Architectural Environments, Surrounding Objects. Basel:
Birkhäuser.

                                                                                                                                                           271
272
HOOFDSTUK 14: BOUWKUNDE ALS ONTWERPEN VOOR
WAARDEN: VOORBEELDEN EN VERANTWOORDELIJKHEDEN

PIETER VERMAAS

S A M E N VAT T I N G

Dit hoofdstuk gaat over bouwkunde als ontwerpen voor waarden. In paragraaf 1
worden drie voorbeelden van architectuur en stedenbouw besproken waarbij
specifieke waarden een rol hebben gespeeld in ontwerpkeuzen. De architecten en
stedenbouwkundigen verwerkten de bouwkundige, maatschappelijke en morele
waarden van hun tijd in hun ontwerpen, en namen soms ook hun meer persoonlijke
waarden daarin mee.Paragraaf 2 gaat over waarden en ethiek in relatie tot
bouwkunde. Er wordt ingegaan op wat waarden zijn en op de vraag waar waarden
vandaan komen. Waarden zijn zaken die wij nastrevenswaardig vinden om een goede
gebouwde omgeving, een goede maatschappij of het goede leven te realiseren. Ethiek
is enigszins een bron voor waarden; belangrijkere bronnen zijn de bouwkunde zelf,
bewoners en gebruikers, de wet en religie.De derde paragraaf beschrijft kort manieren
waarop bouwkundigen ontwerpen voor waarden, en geeft ook voorbeelden van hoe
dat mis kan gaan. Architecten en stedenbouwkundigen hebben verschillende bronnen
en manieren van werken om te ontwerpen voor waarden, zoals regelgeving, analyse
van bestaande ontwerpen en ontwerpmethoden. Succes is echter niet gegarandeerd:
ontwerpen voor waarden kan mislukken of verkeerd uitpakken.De laatste paragraaf
gaat dieper in op de verantwoordelijkheid van ontwerpers. Omdat architecten en
stedenbouwkundigen kunnen ontwerpen met en voor bouwkundige,
maatschappelijke en morele waarden, en daarbij soms ook hun persoonlijke waarden
meenemen, bepalen zij mee welke waarden in onze gebouwde omgeving worden
gerealiseerd. En dat levert de vraag op hoe zij dat op een ethisch juiste manier kunnen
doen.

WAARDEN IN DE BOUWKUNDE

Een van de beelden die bestaat van de moraal is dat het handelen van mensen ordent
in goed en slecht, en daarmee mensen en bouwkundigen vooral beperkingen oplegt.
De moralist is in dat beeld een politieagent, die vertelt wat je niet mag doen en die
je terugfluit in het geval je een bouwkundige, maatschappelijke of morele waarde
hebt geschonden. De om esthetische redenen zonder leuningen ontworpen trap is in
de meeste situaties verboden omdat die niet veilig is. De binnenstad van Parijs mag

                                                                                                                                                           273
wegens haar historische waarde niet worden gesloopt om plaats te maken voor strak
geordende hoogbouw. En je moet eerlijk aan je opdrachtgevers vertellen wat wel en
wat niet gebouwd kan worden.
In deze paragraaf laten we zien dat waarden zoals efficiëntie, veiligheid, gelijkheid
en duurzaamheid, ook een constructieve rol spelen in het werk van ontwerpers en
ontwerpteams. We presenteren drie voorbeelden uit de sociale woningbouw in het
begin van de twintigste eeuw, waarbij de architecten en stedenbouwkundigen de
maatschappelijke en morele waarden van hun tijd verwerkten in hun ontwerpen.
Door voor mensen te bepalen wat ze wel en niet konden doen, werden zij zelf ook
enigszins moralisten.
Begin twintigste eeuw ontstond een beweging in de architectuur en stedenbouw die
ook voor de minder bedeelden in de maatschappij goede woningen wilde maken.
Deze sociale woningbouw is in feite onderdeel van een grotere beweging waarbij
onder andere vrouwen meer rechten kregen en kinderarbeid werd afgeschaft. De
waarden in deze periode zijn te omschrijven met begrippen als sociaal, gelijk en
inclusief. We geven in deze paragraaf drie voorbeelden, lopend van kleine naar grotere
schaal.

DE FRANKFURTER KÜCHE EN HET MODERNE LEVEN

Het eerste voorbeeld komt uit Frankfurt, Duitsland, en is een keuken ontworpen door
een ontwerpgroep onder leiding van de Oostenrijkse architect Margarete Schütte-
Lihotzky (1897-2000). De keuken is bekend geworden als de `Frankfurter Küche'
(figuur 14.1). Ook al zie je het er misschien nu niet aan af, begin van de twintigste
eeuw was dit in de sociale woningbouw een enorm luxueuze keuken. Dat zo'n soort
van keuken met zoveel machines en laden, beschikbaar kwam, werd echt gezien als
een stap voorwaarts naar het moderne leven met alle luxe en geneugten die daarbij
horen.

14.1 "Frankfurter Küche" uit het Publiek Domein.

Aan de plattegrond (figuur 14.2) kun je zien, dat de keuken goed doordacht is
ontworpen. Er is nagedacht over welke handelingen je tijdens het koken verricht en
wat de snelste manier is om door de keuken heen te lopen. De keuken was dus niet
alleen ontworpen voor luxe, maar ook voor efficiency. Koken als gemechaniseerde
manier van voedselbereiding, in zekere zin als een machinekamer. Denk aan

274
Frederick Taylor, die rond het begin twintigste eeuw hetzelfde deed met het ontwerp
van fabrieken. Naast Efficientie heeft Margarete Schütte-Lihotzky in dit ontwerp ook
de waarde hygiëne verwezenlijkt.

14.2 Plattegrond van de Frankfurter Küche uit Küche Frankfurter Küche - Ulis Culinaria (ulis-culinaria.de); niet
beschikbaar voor vrij hergebruik

In lijn met het functionalisme in de bouwkunde kreeg het koken haar eigen ruimte.
In de sociale woningbouw heeft iedereen recht op een goede woning. In een goede
woning is er voldoende plaats om voor elke functie een eigen ruimte te hebben. De
keuken werd daarmee een rationeel verantwoorde plek om te koken. Het familieleven
- een andere functie - werd gepland in een andere ruimte in de woning: de huiskamer
(zie Noever (1992) voor meer informatie over de Frankfurter Küche).
Dit voorbeeld roept meteen ook een vraag op of het moreel juist is dat bouwkundigen
waarden in hun ontwerpen invoegen. Bouwkundigen worden daarmee voor een deel
zelf moralisten die richting geven aan wat mensen kunnen doen en moeten laten
in hun woning. Koken wordt met een Frankfurter Küche typisch een activiteit die
een persoon efficiënt en alleen doet. Ga maar eens met een groepje kinderen
pannenkoeken bakken in deze keuken, of met zijn vieren een kookwedstrijd houden.
Niets is onmogelijk, maar echt geschikt is deze keuken hiervoor niet.
HET SCHIP EN HET VERENIGINGSGEBOUW VOOR STUDIE
Gebouwencomplex `Het Schip' in Amsterdam (figuur 14.3), ontworpen door de
Nederlandse architect Michel de Klerk (1884-1923), is bekend vanwege de
architectuur, vormgeving en esthetiek van de Amsterdamse School. Maar er zijn
meer waarden die een rol speelden bij het ontwerp. In het gebouwencomplex is
een verenigingsgebouw ontworpen voor bewoners. Het torentje in het midden van
de gevel, die geregeld geassocieerd wordt met een kerktoren, is de toren van het
verenigingsgebouw.

                                                                                                                                                           275
14.3 "M. de Klerk. Woningbouw Spaarndammerplantsoen, Amsterdam, 1917" uit het Publiek Domein

Achter deze architectonische keuzen zitten waarden, die op dat moment van de
geschiedenis belangrijk waren voor de sociale beweging. Essentieel in het ontwerp
is de gedachte dat er plek is voor bewoners elkaar te ontmoeten en te studeren,
om met elkaar te praten en kennis op te doen. Een kerk en een café werden niet
geïntegreerd in het ontwerp. Kerkgang en cafébezoek werden niet verboden, maar
door de ontwerpkeuzen ook niet gestimuleerd (zie Van Diemen, Heijdra, Koers, Van
der Leeden, Pater en Wansing (2018) voor meer informatie over Het Schip).
BETONDORP EN HET STREVEN NAAR AUTONOMIE
Aan het ontwerp van de wijk Betondorp in Amsterdam liggen soortgelijke waarden
ten grondslag. De wijk, vooral bekend omdat oud voetballer en voetbalcoach Johan
Cruijff er in zijn jeugd heeft gewoond, is stedenbouwkundig een voorbeeld van de
sociale woningbouw geïnspireerd door het streven naar gelijkheid en autonomie.
Er werd gedacht dat kerken de autonomie van mensen verminderden. Het
stedenbouwkundig plan, ontworpen door de Nederlandse architect Jan Gratama
(1877-1947) en stedenbouwkundige Gerrit Versteeg (1872-1938), ziet er traditioneel
uit met in het midden een plein (figuur 14.4). Veel wegen komen uit op dat plein, dat
daardoor een sociale functie krijgt als centrum van Betondorp. Dit wordt versterkt
doordat ook de centrale gebouwen aan het plein staan. Ze zijn onder meer herkenbaar
door torentjes, die opnieuw geen kerktorens zijn, maar deel zijn van de openbare
leeszaal en van een verenigingsgebouw. Het centrum van Betondorp is daarmee niet
de plek van geloofsbelijdenis, maar de ontmoetingsplaats voor gesprek en studie (zie
Boersma (1987) voor meer informatie over Betondorp).

276
14.4 "Luchtfoto Betondorp", copyright Stadsarchief Amsterdam, vrij beschikbaar voor hergebruik

WAARDEN EN ETHIEK

WAT ZIJN WAARDEN?

De waarden waarvoor ontworpen werd in de drie in paragraaf 1 besproken
voorbeelden zijn efficiëntie, hygiëne van het koken, ontwikkeling door studie en
gesprek, gelijkheid en autonomie. Deze waarden zijn voorbeelden van
maatschappelijke en morele waarden.
In het algemeen wordt met waarden zaken bedoeld (we volgen hier het hoofdstuk
16.2 over ethiek) die wenselijk zijn om na te streven, te bevorderen, vast te houden of
te beschermen. Vaak hebben waarden de vorm van abstracte idealen of doelen, zoals
vrijheid of privacy. Waarden zijn daarmee geen persoonlijke wensen, zoals `vandaag
eens uitgebreid lunchen', of `later een beroemd architect worden'. Waarden moeten
ook niet worden verward met financiële waarden. De waarde van de Amsterdamse
grachtengordel, bijvoorbeeld, verwijst doorgaans niet naar de (verkoop)prijs van alle
grachtenpanden bij elkaar, maar naar het erfgoed en de schoonheid van de
grachtengordel. Waarden zijn idealen of doelen die worden gezien als belangrijk
door groepen van mensen, door een gehele maatschappij of zelfs voor de gehele
mensheid. Waarden die door groepen worden onderschreven zijn bijvoorbeeld de
beroepswaarden die bouwkundigen delen, zoals esthetische waarden, ruimtelijke
rechtvaardigheid en inclusiviteit. Waarden die door een gehele maatschappij worden
gedragen zijn bijvoorbeeld waarden die in de grondwet worden verankerd, zoals in
Nederland de afwezigheid van discriminatie. En de universele rechten van de mens
zijn bedoeld om universele waarden uit te drukken, zoals vrije meningsuiting.
Waarden zijn niet objectief, in de zin dat ze vaststaan of in de maatschappij voor
eens en voor altijd worden vastgesteld en vervolgens door alle burgers worden
onderschreven. Er bestaat vaak geen consensus over waarden: architecten en
bouwkundigen kunnen het hartsgrondig met elkaar oneens zijn over de waarden
binnen hun vakgebied. En waarden ontwikkelen door de tijd. De emancipatie van
de vrouw in de twintigste eeuw heeft waarden in families, op het werk en in de
maatschappij flink veranderd. En het proces van het inhoud geven aan wat gelijkheid
tussen mensen betekent loopt nog volop door; kijk maar naar discussies en
controverses rond LBGTQ+ en dekolonisatie. De waarde van de Amsterdamse

                                                                                                                                                           277
grachtengordel wordt door deze discussies in een nieuw perspectief gezet door de
erkende schade die de Nederlandse handel heeft gebracht in andere delen van de
wereld.
Waarden zijn echter ook niet subjectief in de zin dat iedereen zijn of haar eigen
waarden kiest en onverschillig kan zijn over de waarden van anderen. Smaak is wel
subjectief in die zin dat de één van zoetigheid kan houden en zwart als de enige
acceptabele kleur van kleding ziet, terwijl de ander een voorkeur heeft voor hartigheid
en zweert bij expressieve kleurige outfits. Over subjectieve keuzen praten we veel,
maar argumenteren we nauwelijks, terwijl we over waarden wél in debat gaan met
elkaar.
We kunnen het oneens zijn over waarden, en elkaar proberen te overtuigen dat
bepaalde beroeps-, maatschappelijke of morele waarden ontzettend belangrijk zijn.
Centrale ingrediënten in zulke debatten zijn algemene doelen zoals goede
architectuur, de goede maatschappij en het goede leven. We verschillen van elkaar in
hoe we deze doelen begrijpen. Maar we omarmen waarden om het goede te bereiken.
Ze zijn de invulling en uitwerking van wat het goede betekent. Met het ontwerp
van de Frankfurter Küche wilde Margarete Schütte-Lihotzky moderne architectuur
afleveren die tot een beter leven voor vrouwen en gezinnen zou leiden en daardoor
een bijdrage zou zijn aan een betere maatschappij.
In onze diverse samenleving gaan we er niet meer klakkeloos van uit dat iedereen
over de hele wereld dezelfde waarden heeft of behoort te hebben. We zijn in principe
tolerant en accepteren andermans waarden. We blijven in debat met elkaar over
die waarden om het goede te bereiken, om in een groep of voor een bepaalde tijd
gezamenlijke waarden te hebben. En soms kunnen we met zo'n debat ook tot globale
consensus komen. Een recent voorbeeld zijn de Sustainable Development Goals van
de Verenigde Naties (https://sdgs.un.org/goals en figuur 14.5), waarmee landen van
over de gehele wereld samen hebben vastgelegd wat de komende decennia de
belangrijke gemeenschappelijke waarden en doelen zijn.

14.5 "Sustainable Development Goals" van de Verenigde Naties, uit het Publiek Domein.

WAAR KOMEN WAARDEN VANDAAN?

Bouwkunde als bron van ontwerpen voor waarden
Een belangrijke bron van waarden voor bouwkunde is de architectuur en de
stedenbouw zelf. Als je een vak leert of een studie start, word je onderdeel van een

278
beroepsgemeenschap en daarmee deel van een traditie met al haar doelen en idealen.
De in paragraaf 1 genoemde architecten en stedenbouwkundigen staan in die traditie.
Ze praten met elkaar, zien elkaars werk, leren van elkaar en bepalen zo wat zij goede
en slechte architectuur vinden. Deze traditie ligt expliciet in teksten vast, bijvoorbeeld
in theorieën en in regelgeving, en meer impliciet in de gebouwde omgeving, in alle
werk van ontwerpers door de jaren heen.

Bewoners en gebruikers al bron voor ontwerpen voor waarden
De bouwkunde discipline is echter niet de enige bron van waarden. Ook bewoners
en gebruikers zijn een bron van waarden. Denk weer aan de Frankfurter Küche,
ontworpen om van koken een efficiënt proces te maken. Leuk, maar vanaf de jaren
zestig en zeventig van de vorige eeuw hadden de bewoners daar zo hun eigen ideeën
over. Gezelligheid - ook een belangrijke waarde - en meer vrije manieren van leven
stonden in contrast met de waarden van de architecten van de jaren twintig. Het
muurtje tussen de woonkamer en de keuken werd er daarom door veel bewoners
uit gesloopt, zodat het bereiden van maaltijden en snacks kon worden geïntegreerd
met het huiselijke leven. De maatschappij verandert continu. We hebben bijvoorbeeld
andere ideeën dan mensen uit begin twintigste eeuw over wat wonen is, met hoeveel
mensen je in een huis woont, hoeveel je reist voor je werk, hoeveel je thuis werkt etc.
Dat zijn voor de gebouwde omgeving relevante hedendaagse waarden.

De maatschappij als bron van ontwerpen voor waarden
Meer in het algemeen omarmt de maatschappij waarden zoals vrijheid, gelijkheid,
privacy en duurzaamheid, en geeft steeds nieuwe betekenis aan die waarden.
Gelijkheid betekende in het begin van de twintigste eeuw dat alle mensen zich moeten
ontwikkelen door studie en gesprek. In de afgelopen decennia is privacy een waarde
geworden die niet alleen geldt in het openbare leven, maar die we ook steeds
belangrijker vinden voor het digitale domein. Gelijkheid is vandaag de dag verbreed
naar gelijkheid van etniciteit en gender. Zulke maatschappelijke waarden zijn
verankerd in de cultuur van de maatschappij en worden soms ook vastgelegd in de
wet, zoals de gelijke behandeling van alle mensen ongeacht ras, geslacht, religie en
geaardheid, en de bescherming van je privacy in de vorm van beperkingen in het
gebruik van je digitale data. En deze waarden vinden hun weg naar de bouwkunde
wanneer gebouwen en wijken voor bijvoorbeeld sociale duurzaamheid worden
ontworpen.

Religie als bron van ontwerpen voor waarden
Ook de verschillende religies zijn belangrijke bronnen van waarden. De centrale
teksten van religies zoals de Bijbel, Koran en Thora, en de uitleg en interpretaties van
deze teksten, bepalen voor veel mensen wat het goede leven of de goede maatschappij
zijn. Ook deze waarden vinden hun weg naar de bouwkunde, bijvoorbeeld in het
ontwerpen van keukens waarin gekookt kan worden volgens religieuze voorschriften,
en van de lay-out van ruimten in huizen om mannen, vrouwen en kinderen bij elkaar
te brengen dan wel eigen domeinen te geven.

Morele theorie als bron voor ontwerpen voor waarden
Als laatste bron van waarden kan de ethiek zelf genoemd worden. Het geheel van
opvattingen, beslissingen en handelingen waarmee mensen uitdrukken wat zij goed
of behoorlijk vinden wordt in de ethiek moraal genoemd. Ethiek is de systematisch

                                                                                                                                                           279
reflectie op de moraal. Ethici doen onderzoek naar de waarden en moraal die in
maatschappijen of religies bestaan, en ontwikkelen daar argumentatie en theorieën
over. Soms formuleren ethici nieuwe morele theorieën en wordt de ethiek daarmee
zelf ook een bron van waarden (zie bijvoorbeeld hoofdstuk 16.2 en (Van de Poel en
Royakkers, 2011) waarin ethische theorieën zoals het consequentialisme, plichtenleer
en deugdenethiek worden beschreven).

ONTWERPEN VOOR WAARDEN

HOE ONTWERPEN BOUWKUNDIGEN VOOR WAARDEN?

Hoe ontwerpen bouwkundigen met en voor deze waarden? Hoe spelen de
verschillende waarden expliciet en impliciet een rol in het ontwerpproces? Hiervoor
zijn meerdere bronnen en manieren van werken beschikbaar.

Wet- en regelgeving als bron voor waarden
Een eerste bron is de regelgeving die waarden in de bouwkunde borgt via wettelijke
en beroepsnormen. Architecten en stedenbouwkundigen vertalen die normen in eisen
aan hun ontwerp. Daarmee worden deze waarden "automatisch" in het ontwerp
verwerkt. Als het ontwerp aan de eisen voldoet zijn de waarden gerealiseerd. De
waarde van veiligheid van trappen in openbare gebouwen is geborgd in het
Bouwbesluit, waarin bijvoorbeeld staat dat een trap een leuning moet hebben.
Dit soort regels vallen onder wat Elise van Dooren het generieke ontwerpelement
de `domeinen' (zie hoofdstuk 17.2) noemt. Deze vertegenwoordigen in algemene zin
alle aspecten waar een ontwerper aandacht aan moet besteden in een ontwerp en in
specifieke zin alle criteria voortkomend uit wensen, eisen en wettelijk vastgelegde
regelgeving.

Plananalyse van voorbeelden uit de bouwkundige gemeenschap
Een tweede bron voor ontwerpen van waarden is de beroepsgemeenschap.
Architecten en stedenbouwkundigen bestuderen het werk van voorgangers en dat
geeft allerlei voorbeelden van hoe waarden in de architectuur en stedenbouw terecht
zijn gekomen. De Frankfurter Küche en de ontwerpen van de Amsterdamse School
en Betondorp laten zien hoe eerdere bouwkundigen het voor elkaar kregen waarden
zoals het moderne leven en gelijkheid in ontwerpen te realiseren. Door analyse van
die ontwerpen (hoofdstuk 10.1) zijn bouwkundigen in staat soortgelijke en ook
nieuwe oplossingen te vinden voor het realiseren van vergelijkbare waarden in
hedendaagse ontwerpen.
Het gebruik van bestaande voorbeelden is een algemeen fenomeen in het ontwerpen.
In het hoofdstuk van Elise van Dooren over de generieke elementen in het
ontwerpproces (hoofdstuk 17.2) wordt dit gevangen door het element
`referentiekader.' Ontwerpers bouwen kennis en een `voorbeeldenbibliotheek' op over
ontwerpen, onder meer door het bestuderen van bestaande ontwerpen in de
bouwkunde. Het referentiekader omvat zowel voorbeelden van algemene waarden,
zoals veiligheid en duurzaamheid, als meer concrete kennis om deze waarden te
bereiken. Vaak is deze kennis omschreven in vuistregels, patronen en principes die
je kunt gebruiken om een waarde te bereiken. Zo heb je bijvoorbeeld vuistregels
over bezonning en wind in gebouwen en de stedelijke omgeving, die een ontwerp

280
meer duurzaam kunnen maken. We moeten daarbij niet vergeten dat de keuze van
de voorbeeldprojecten ook niet waardevrij is. Kijk nog maar eens naar de
voorbeeldprojecten die je zelf ooit gekozen hebt. Kies je ook voor projecten van
vrouwelijke ontwerpers? Kies je ook voor niet-westerse voorbeeldprojecten? Kies je
ook voor projecten uit sociaal kwetsbare stedelijke omgevingen?

Ontwerpmethodologie
Een waarde kan worden opgevat als richtinggevend thema of kwaliteit. Dit thema
of kwaliteit helpt ontwerpers met het focussen, framen en/of ordenen van het
ontwerpproces en in het vinden van de oplossingsruimte die aan de ontwerpeisen
voldoen. (zie hoofdstuk 17.2). Zodra een ontwerper de `richtinggevende thematiek'
actief inzet in het ontwerpproces zijn ze bepalend voor het uiteindelijke ontwerp.
Voor bouwkundigen is het ontwerpen voor waarden eigenlijk gemeengoed en is er
geen noodzaak voor methoden die specifiek bedoeld zijn voor deze vaardigheid. Voor
engineering is dat minder het geval en bestaan er in dat domein wel aparte methodes
voor het realiseren van maatschappelijke en ethische waarden in technologie. We
noemen hier twee van die methoden die ook voor bouwkundigen bruikbaar kunnen
zijn. Value Sensitive Design (Friedman en Hendry, 2019) is bijvoorbeeld een methode
waarmee ontwerpers kunnen achterhalen hoe een nieuw ontwerp impact heeft op de
waarden van gebruikers en andere betrokkenen. Deze methode geeft verder middelen
om het ontwerp aan te passen zodat die impact positief wordt voor gebruikers en
betrokkenen. Design for Values (Van den Hoven, 2013; Van den Hoven, Vermaas
en Van de Poel, 2015) heeft als doel om ontwerpers voor alle mogelijk waarden te
ontwerpen: ingenieurs, architecten en stedenbouwkundigen kunnen al voor waarden
zoals veiligheid en duurzaamheid ontwerpen, en Design for Values breidt die
vaardigheid uit naar waarden zoals privacy, autonomie en gelijkheid.

VALKUILEN BIJ ONTWERPEN VOOR WAARDEN

Zoals het voorbeeld van ontwerpen voor veiligheid laat zien is ontwerpen voor
waarden eigenlijk een gewoon onderdeel van de bouwkunde waarvoor bronnen en
methoden bestaan: bouwkundigen leveren ontwerpen af, die aan de bouweisen
voldoen en die de waarden realiseren die opdrachtgevers, gebruikers en de
bouwkundigen formuleren, bijvoorbeeld in een programma van eisen. Dat betekent
echter niet dat ontwerpen voor waarden onproblematisch is. Het kan gepaard gaan
met ethische problemen en daar gaat de volgende paragraaf over. En ontwerpen voor
waarden kan ook gewoon mislukken, net zoals een ontwerp kan mislukken door niet
aan alle bouweisen te voldoen of tot te hoge kosten te leiden.
Er zijn drie belangrijke manieren waarop ontwerpen voor waarden kan mislukken, en
die illustreren we met elk een voorbeeld.

Mislukte uitwerking van waarden
De eerst manier waarop een ontwerp voor waarden kan mislukken is dat het ontwerp
de geplande waarden eenvoudig niet realiseert. Neem bijvoorbeeld de Bijlmer in
Amsterdam (figuur 14.6). Deze beroemde hoogbouw is ontworpen door Siegfried
Nassuth (1922-2005) voor waarden zoals veiligheid, comfort en gezelligheid. De
honinggraadstructuur schermde binnengebieden af, waar mensen elkaar konden
ontmoeten. En er werden overdekte looproutes aangelegd, zodat bewoners geen

                                                                                                                                                           281
wegen hoefden te kruizen of nat te regenen bij slecht weer. De Bijlmerflats zijn
geïnspireerd op modernistische architectuur met gescheiden vervoersstromen als
ontwerpuitgangspunt.

14.6 "De Bijlmer 1974" door Stadsarchief Amsterdam, gelicentieerd als CC0 1.0

14.7 "Binnenstraat Kleiburg" door Alphanille, gelicentieerd als CC BY-SA 3.0

Voor de looproutes waren binnenstraten in de gebouwen ontworpen en overkapte
luchtbruggen die de binnenstraten van de verschillende gebouwen verbonden (zie
figuur 14.7). De looproutes, bedoeld voor veiligheid en comfort werden echter al snel
ervaren als onveilig. Je zat in een soort sluis waarin je als het ware gevangen zat. Je
kon niet even om- of weglopen, zoals je dat buiten op een straat zou doen in een
onveilige situatie. Het ontwerp voor veiligheid en comfort mislukte, en na enige tijd
werd besloten de luchtbruggen af te breken. Dat is ook het lot geworden van een
deel van de hoogbouw zelf. De Gemeente Amsterdam heeft nog een paar gebouwen
behouden als icoon van modernistische architectuur (zie Ter Horst en Meyer (1991)
voor verdere informatie over de Bijlmer).

282
Veranderde waarden
Een tweede manier waarop een ontwerp voor waarden kan mislukken, is dat het
na verloop van tijd blijkt dat het verkeerde, onbedoelde of verouderde waarden
realiseert.
De waarden van bewoners kunnen veranderen en daarmee kan een ontwerp dat in
eerste instantie succesvol is, later niet meer voldoen. De Frankfurter Küche is een
voorbeeld hiervan: de keuken was voor de eerste gebruikers vast een weldaad van luxe
en efficiëntie, maar voor latere bewoners was de keuken te klein en beperkend voor
hun leefstijl.
Een ander voorbeeld is de campus van de TU Delft. Oorspronkelijk was de centrale as
van de campus een tweebaansweg, met aan weerszijden parkeerplaatsen (figuur 14.8).
Bij dit ontwerp stond de waarde van autobereikbaarheid centraal, die iedereen in het
midden van de twintigste eeuw, min of meer, onderschreef: we zouden ons allemaal,
naar het Amerikaanse model, uiteindelijk per auto gaan verplaatsen.

14.8 De TU Delft campus in 1969; copyright Visual Communication TU Delft, gebruik met toestemming

Begin jaren twintig van deze eeuw kwam de TU Delft echter tot de conclusie dat
waarden zoals duurzaamheid, ruimtelijke kwaliteit en het stimuleren van
samenwerking tussen de verschillende faculteiten belangrijker zijn. Het
oorspronkelijk ontwerp van de centrale as werd door de Nederlandse architect
Francine Houben (1955) herontworpen voor deze nieuwe waarden. In de as van de
campus is nu meer kwalitatief hoogwaardige ruimte gemaakt voor langzaam verkeer
en openbaar vervoer, en daarmee voor de mens (in plaats van de auto), zoals de
studenten en stafleden van de verschillende faculteiten om elkaar te ontmoeten (zie
figuur 14.9).

                                                                                                                                                           283
14.9 Herontwerp TU Delft campus door Mecanoo; copyright Mecanoo, gebruik met toestemming

Botsende waarden
Een derde manier waarop een ontwerp voor waarden kan mislukken is via botsende
waarden. Bij het ontwerp van een trap kunnen de waarden van veiligheid en esthetiek
botsen door dat de een te realiseren is door leuningen toe te voegen, terwijl het
weglaten van die leuningen juist bijdraagt aan die andere waarde. In dit eenvoudige
voorbeeld botsten twee waarden uit de bouwkunde; de volgende paragraaf gaat het
over het botsen van waarden van bouwkundigen en bewoners.

DE ETHIEK VAN ONTWERPEN VOOR WAARDEN

Als architecten en stedenbouwkundigen ontwerpen voor waarden, dan hebben zij
een belangrijke verantwoordelijkheid in onze maatschappij. Bouwkundigen bepalen
dan welke waarden in onze gebouwde omgeving worden gerealiseerd. En omdat,
zoals besproken in paragraaf 2, waarden uitdrukken wat we verstaan onder goede
architectuur, de goede maatschappij of het goede leven, bepalen architecten en
stedenbouwkundigen het goede in de gebouwde omgeving. Dat maakt het vak extra
betekenisvol maar levert ook de vraag op hoe bouwkundigen op een ethisch juiste
manier de waarden kunnen kiezen waarvoor ze ontwerpen. De bronnen van waarden
die we noemden waren de bouwkunde zelf, bewoners, de maatschappij, religie en
morele theorie. En als een bouwkundige uit deze bronnen put, kunnen er allerlei
ethische vragen ontstaan. De eerste is of de waarden maatschappelijk en moreel goed
zijn. De tweede is of ontwerpen voor waarden, ook al zijn de waarden goed, zullen
botsten met waarden van anderen.

ONTWERPEN VOOR SLECHTE WAARDEN

Bij de tot nu toe besproken voorbeelden mogen we aannemen dat de waarden
waarvoor ontworpen werd ethisch te verdedigen zijn of waren. De waarden werden

284
ieder geval op het moment van het ontwerpen gesteund door de direct betrokkenen.
De toekomstige bewoners van Het Schip of Betondorp onderschreven gelijkheid en
ontwikkeling door studie en gesprek. Daarentegen de beslissing om kerkgebouwen
uit het hart van Betondorp te weren botste met waarden van andere groepen in
de maatschappij. Dit heeft vast tot debat geleid, waarbij kan worden verdedigd dat
groepen in de maatschappij niet dezelfde waarden hoeven te hebben. Problematischer
zijn de waarden dat koken een efficiënt proces hoort te zijn en dat het familieleven
in de huiskamer plaats moet vinden. Dat waren slechts de idealen van de architecten
betrokken bij sociale woningbouw aan het begin van de twintigste eeuw en vast ook
van anderen in die beweging, maar men kan twijfel hebben of het waarden waren van
alle bewoners van sociale woningbouw.
Een keuze voor wat goede waarden zijn hangt uiteindelijk af van welke idealen je
onderschrijft, welke religie of welke morele theorie. De vraag welke waarden
verdedigbaar zijn, is een vraag waar de ethiek maar ten dele antwoorden voor heeft.
Relevant voor ontwerpen voor waarden in de bouwkunde is dat de keuze duidelijk is
en wordt gedragen door de direct betrokkenen, zoals de opdrachtgevers, gebruikers
en (toekomstige) bewoners. De waarden waarvoor ontworpen wordt, moeten worden
benoemd en bekend worden gemaakt, zodat betrokkenen er over kunnen debatteren
en er uiteindelijk overeenstemming over kunnen bereiken. Deze transparantie in
ontwerpen voor waarden en het debat over de waarden zijn noodzakelijk
voorwaarden voor een ethisch verdedigbare keuze van waarden om voor te
ontwerpen. Of de instemming van alle betrokkenen met de keuze van waarden ook
noodzakelijk is, wordt trouwens niet algemeen gesteund. In de bouwkunde bestaat
ook het standpunt dat architecten en stedenbouwkundigen als experts in de
bouwkunde voor anderen de goede (bouwkundige) waarden kunnen kiezen.
Aan het einde van deze paragraaf komt een voorbeeld waarin deze expertkeuze nog
steeds tot ethische twijfel kan leiden. Hier gaan we verder met een voorbeeld van
een ontwerp voor waarden waar transparantie over de gekozen waarden miste. Het
is een bekend voorbeeld in de techniekfilosofie (het wordt ook besproken in de
hoofdstukken 5 en hoofdstuk 16.2) omdat het een voorbeeld is waarin een
stedenbouwkundige voor een ethisch foute waarde ontwierp, namelijk
rassendiscriminatie.
Het voorbeeld gaat over de inrichting in het gebied rond New York City. Ten noorden
van deze stad ligt Long Island, een lang gestrekt eiland met veel stranden. Aan het
begin van de twintigste eeuw werd dit gebied opengelegd door snelwegen, ontworpen
door de Amerikaanse stadsplanoloog Robert Moses (1888-1981). De snelwegen
werden overspannen door bruggen (zie figuur 14.10) die lager boven de weg hangen
dan de 4½ meter die vrachtwagens en bussen nodig hebben.

                                                                                                                                                           285
14.10 "Meadowbrook State Parkway - New York" by Dough Kerr, gelicentieerd als CC BY-SA 2.0

Een historische analyse van deze ontwerpbeslissing is (de historici zijn er niet
helemaal over eens) dat de laaghangende bruggen zijn toegevoegd met een racistisch
motief. Doordat de bruggen zo laag zijn kunnen alleen auto's van de snelwegen
gebruik maken, en dat betekent dat alleen mensen met een eigen auto vanuit New
York City naar de stranden van Long Island kunnen. Mensen die gebruik moeten
maken van het openbaar vervoer voor reizen, dat wil zeggen, van bussen, kunnen
dat dan niet. De beslissing van de laaghangende bruggen over de snelwegen had tot
gevolgd dat alleen de rijkere groepen New Yorkers, en dat waren begin twintigste
eeuw met name witte Amerikanen, het strand konden bereiken. Met andere woorden:
dit planologisch infrastructuurontwerp realiseerde de waarde van
rassendiscriminatie, een foute waarde, zonder daarover duidelijk te zijn.
WAARDENCONFLICTEN
Een laatste voorbeeld in dit hoofdstuk illustreert dat ontwerpen voor (goede) waarden
ook tot morele conflicten kan leiden. Het voorbeeld komt uit Évora, een stad in
het oosten van Portugal, waarin een wijk is ontworpen door de Portugese architect
Álvaro Siza Vieira (1933). Het is opnieuw een voorbeeld van sociale woningbouw:
de wijk, genaamd Malaguiera, werd in de jaren zeventig en tachtig van de vorige
eeuw neergezet voor mensen uit de arbeidersklasse. De waarden waarvoor werd
ontworpen, waren bouwkundige waarden voor goede architectuur, die uiteindelijk
botsten met de waarden van bewoners.

286
14.11 De wijk Malaguiera in Évora door Sara Eloy, gebruik met toestemming

Je kunt zien dat architecten in foto's (figuur 14.11) de esthetische waarden van
architectonische eenheid en ritme in dit ontwerp lieten zien. Die beroepswaarden
conflicteerden met de waarden van bewoners. Bewoners gingen hun huizen
verfraaien op een manier die niet altijd kon worden gewaardeerd door met name
de architecten. Er werden decoraties toegevoegd, zoals schilderingen en betonnen
vazen (figuur 14.12). En er werd soms een Italiaanse pergola op een plat dak gezet en
tegels tegen de huizen geplakt, zodat deze lijken op zandstenen muren (figuur 14.13).
Architecten vonden dat deze toevoegingen de architectonische eenheid van die wijk
in gevaar brachten, een soort vandalisme. Voor de bewoners waren de toevoegingen
heel begrijpelijk en goed gemotiveerd, zelfs vanuit waarden van de bouwkunde zelf.
Évora ligt in een streek in Portugal waarin huizen aan de buitenkant vaak
geschilderde plinten hebben in bepaalde kleuren (figuur 14.14), mogelijk om te
voorkomen dat opspattend vuil de witte muren bereikt. Aan die kleuren herken je
bovendien je huis en het maakt het huis eigen.

14.12 Decoraties van bewoners in de wijk Malaguiera door Sara Eloy, gebruik met toestemming

                                                                                                                                                           287
14.13 Decoraties van bewoners in de wijk Malaguiera door Sara Eloy, gebruik met toestemming

Er zijn dus meerdere waarden van belang in deze wijk, die allen tegelijkertijd
onderschreven worden en bij het ontwerpen voor waarden in conflict zijn gekomen:
de architecten hebben het over eenheid en ritme, de bewoners over identiteit en
autonomie (zie Fleck en Pfeifer (2023), Mota (2023) voor verdere informatie over
Malaguiera).

14.14 Traditionele decoraties van huizen in Portugal door Pieter Vermaas, gebruik met toestemming

SLOTWOORD: DE VERANTWOORDELIJKHEID VAN BOUWKUNDIGEN
In dit hoofdstuk hebben we laten zien dat bouwkundigen ontwerpen voor waarden.
Ze realiseren bouwkundige, maatschappelijke en morele waarden in hun ontwerpen,
en soms nemen ze daar ook hun persoonlijke waarden in mee. We hebben
voorbeelden gegeven, besproken wat waarden zijn, en beschreven hoe bouwkundigen
kunnen ontwerpen voor waarden. Succes is niet gegarandeerd: het kan mislukken,
de waarden kunnen moreel fout zijn, veranderen door de tijd, en ze kunnen botsen
met de waarden van bewoners en gebruikers. Dit kan leiden tot ethische vragen over
bouwkunde en de rol van bouwkundigen.
Een eerste, wat simplistische reactie op die ethische vragen kan zijn dat ontwerpen
voor waarden ethisch verkeerd zou zijn. Winston Churchill wordt in de bouwkunde

288
soms aangehaald voor zijn uitspraak "we shape our buildings, and afterward our
buildings shape us." Als deze uitspraak klopt, dan beïnvloeden bouwkundigen ons
leven met de waarden die zij in onze gebouwen en steden stoppen. Zulke ingrepen
willen mensen misschien niet overlaten aan anderen, ook niet aan bouwkundigen. De
autonomie - ook een morele waarde - van de gebruikers en inwoners van gebouwen
en steden is dan beschermd als bouwkundigen niet ontwerpen voor waarden.
Een tweede, meer constructieve reactie kan zijn dat bouwkundigen
verantwoordelijkheid moeten nemen als zij ontwerpen voor waarden. Met Churchills
uitspraak kan je betogen dat als bouwkundigen waarden in onze gebouwde omgeving
stoppen, zij ons moeten informeren over die waarden. Wij weten dan hoe steden,
wijken, gebouwen ons leven vormen, zodat we kunnen besluiten of we daar wel of
niet willen wonen, werken of zijn. In de ethiek heet deze praktijk "informed consent"
of "geïnformeerde toestemming": iemand mag niet zomaar een handeling uitvoeren
die de belangen van anderen beïnvloedt; die handeling kan alleen worden uitgevoerd
als deze persoon de anderen goed informeert over de consequenties van de handeling,
en als die anderen vrijwillig toestemming geven om de handeling uit te voeren. Om
die transparantie te kunnen bieden moet je, als ontwerper, natuurlijk eerst zelf weten
dat je ontwerpt voor waarden en daarnaast in staat zijn de waarden waarvoor je
ontwerpt te herkennen en te benoemen. Doorgaans worden jouw (kern)waarden en
bijbehorende ontwerpkeuzes duidelijker naarmate je ontwerpproces vordert. Zorg
ervoor dat je jouw waarden duidelijk communiceert: tekent, beschrijft én mondeling
presenteert.
Ontwerpen in de bouwkunde is volgens ons altijd ontwerpen voor waarden.
Architecten en stedenbouwkundigen ontwerpen voor waarden zoals effectiviteit,
veiligheid, ruimtelijke kwaliteit en duurzaamheid, en ze nemen vaak ook
bouwkundige waarden en de waarden van opdrachtgevers, bewoners en gebruikers
mee in hun ontwerpen. De eerste reactie lijkt daarmee onrealistisch. Maar de tweede
is relevant: autonomie verlangt dat bouwkundigen mensen informeren over de
waarden waarvoor ze ontwerpen.
Jullie, als aankomende bouwkundigen, kunnen deze verantwoordelijkheid nemen
door expliciet te bepalen welke waarden jullie in je ontwerpen stoppen, door
opdrachtgevers en (toekomstige) bewoners en gebruikers daarover te informeren, en
door zo nodig over die waarden in discussie te gaan. Voordelen van deze transparantie
is dat je helder voor og en hebt wat je ontwerpt. Dit kan ook het succes verbeteren
doordat je nu meer expliciet kan (laten) beoordelen of je ontwerp de bedoelde
waarden ook echt realiseert. Ontwerpen voor foute waarden of voor waarden die
botsen met die van anderen, worden eerder geïdentificeerd omdat je in discussie gaat
met opdrachtgevers, bewoners en gebruikers over de waarden die je wilt realiseren. Je
verantwoordelijkheid nemen door transparant te zijn over ontwerpen voor waarden
heeft dus voordelen maar is vooral nodig om de autonomie van mensen te
beschermen.

DANK

Met dank aan mijn mededocenten Mariëtte Overschie en Elise van Dooren van de
Faculteit Bouwkunde van TU Delft voor de samenwerking en de constructieve
feedback gedurende de jaren waarin ik het onderwerp van ontwerpen van waarden in
de bouwkunde heb gegeven.

                                                                                                                                                           289
BRONNEN
Boersma, T. (1987). Betondorp: ontwerp, maatschappij, techniek. Stichting Wonen.
Fleck, B., en Pfeifer, G. (Eds.) (2023). Malagueira. Álvaro Siza in Évora. Syntagma
Verlag.
Friedman, B., en Hendry, D. G. (2019). Value sensitive design: Shaping technology
with moral imagination. MIT Press.
Mota, N. (2018). A landscape of multiplicities: the production of subjectivity in Álvaro
Siza's Malagueira neighbourhood. Journal for the Critique of Science, Imagination,
and New Anthropology, XLVI(274), 131-147.
Noever, P. (Ed.) (1992). Die Frankfurter Küche von Margarete Schutte-Lihotzky.
Ernst & Sohn.
Ter Horst, J., en Meyer, H. (1991). Sleutelen aan de Bijlmer: interpretaties.
Publikatieburo, Faculteit der Bouwkunde, Technische Universiteit Delft.
Van de Poel, I. en Royakkers, L. (2011). Ethics, Technology and Engineering: An
Introduction, Wiley-Blackwell. [zie hoofdstuk 3 voor een introductie in de
verschillende ethische theorieën.]
Van den Hoven, J. (2013), Architecture and Value Sensitive Design. In C. Basta and
S. Moroni (Eds.), Ethics, Design and Planning of the Built Environment. Urban and
Landscape Perspectives 12 (pp. 135-141). Springer.
Van den Hoven, J., Vermaas, P.E. en Van de Poel, I. (Eds.) (2015). Handbook of Ethics,
Values and Technological Design, Springer. Zie hoofdstuk van P. Vermaas et al. (pp.
179-201) over ontwerpmethodologie en hoofdstuk van L. Schrijver (pp. 589-611)
over ontwerp voor waarden in de architectuur.
Van Diemen, P., Heijdra, T., Koers, N., Van der Leeden, C., Pater, R., en Wansing, R.
(2018). A work of art in brick. Amsterdamse School Museum Het Schip.

290
                                                   DEEL IV.

              DEEL D: ACADEMISCHE VAARDIGHEDEN
                                 IN DE PRAKTIJK

Deel A van dit boek is ingegaan op de plaats van bouwkunde binnen de
wetenschappen, op onderzoek, op ontwerpen en de relatie tussen ontwerp en
onderzoek. In deel B is uitgebreid stilgestaan bij een aantal algemene academische
vaardigheden, nodig voor het doen van bouwkundig academisch onderzoek. In deel
C zijn aan de hand van veel voorbeelden, specifieke bouwkundige methoden van
(ontwerp)onderzoek uitgediept en de daarmee gepaard gaande, specifieke
academische vaardigheden.
Daarmee is het onderzoek of ontwerp vaak nog niet gerealiseerd in praktische zin.
Deel D nu, gaat dieper in op de praktijk. Allereerst behandelt Hoofdstuk 15 de
ontwikkeling van een ontwerp naar de praktijk en wat daar bij komt kijken.
Hoofdstuk 16 gaat dieper in op het vraagstuk van waarden en ethiek, als context
van en bij het ontwikkelen. Hoofdstuk 17 ten slotte gaat na hoe er door een
ontwerpreflectie of -evaluatie geleerd kan worden van het ontwerpen en/of de
ontwerppraktijk.

                                                                                                                                                           291
292
HOOFDSTUK 15: ONTWIKKELING

DE REDACTIE

Onderzoek, ontwerp, beide leiden tot de ontwikkeling van een voorstel. Met een
onderzoek of ontwerp is het voorstel vaak nog niet gerealiseerd. De ontwikkeling
gaat door tot de ontwikkeling van een prototype. Hoofdstuk 15.1 gaat in op de vraag
hoe je van een ontwerp via een prototype naar een productiemodel kunt gaan. Een
productiemodel moet op de markt gebracht geworden. Om dat te doen wil je een
marktonderzoek doen. hoofdstuk 15.2 geeft aan hoe je de behoefte en potentieel
marktaandeel in kaart kan brengen. Wie je wilt betrekken en wie er belang hebben
bij je voorstel, komen aan de orde in hoofdstuk 15.3. Dat besteedt aandacht aan de
actoren en de belanghouders en hoe je deze in kaart kunt brengen.

                                                                                                                                                           293
294
HOOFDSTUK 15.1: PRODUCTONTWIKKELING: HET BOUWEN
VAN PROTOTYPEN ALS PROEFONDERVINDELIJKE
ONDERWIJSMETHODE

MARCEL BILOW

INTRODUCTIE

Bouwkunde aan de TU Delft is bekend om zijn maquettehal. Toen Bouwkunde nog in
het oude gebouw zat was er ook een maquettehal en ook toen was het een prachtige
plek waar men een groot aantal verschillende maquettes kon zien. Voor bezoekers
van Bouwkunde is de maquettehal vaak de meest leuke plek omdat hier blijkbaar
architectuur vormgegeven wordt. In deze tekst willen wij kijken naar maquettes, maar
ook naar de verschillende doelen en de noodzaak om maquettes te maken. En als
laatste de vraag te beantwoorden waarom het maken van een model of maquette ook
voor productontwerp een belangrijke rol speelt.

MAQUETTES ALS PROTOTYPE

In het onderwijs van ontwerpers vormen maquettes een belangrijk onderdeel; zij
dienen als test van het eigen ontwerp en nog belangrijker: als communicatiemiddel.
Stedenbouwers, architecten en binnenhuisarchitecten maken schaalmodellen in
verschillende maten, vaak aan het einde van het ontwerpproces als toevoeging aan
tekeningen en computervisualisaties. Maar ook in de ontwerpfase wordt vaak gebruik
gemaakt van een maquette of model (zie hoofdstuk 7.3) omdat dit een betere
inschatting van het ontwerp kan leveren.

Vroeger werd een conceptmodel als een eenvoudige versie van het uiteindelijke
presentatiemodel vaak gebruikt, tegenwoordig zien we in plaats daarvan meer het
gebruik van een computermodel voor het ontwikkelen van het ontwerp; het
handmatig maken van maquettes is lang niet meer zo populair als 10 jaar geleden.
Op Bouwkunde is de maquette echter nog steeds een belangrijke deel van het
ontwerpproces en vragen wij onze studenten nog steeds maquettes te maken. De
reden daarvan leggen we graag uit.

De schaal van een maquette en de periode waarin een maquette of model wordt
gemaakt, maakt een belangrijk deel uit van de functie. Hoe eerder of hoe kleiner wij
een maquette maken hoe abstracter deze gemaakt kan worden. Stel een hele stad in

                                                                                                                                                           295
schaal 1:5000, gemaakt van duizenden kleine houten blokjes, elk blokje is een huis
van meerdere verdiepingen hoog en alles is geel van het vurenhout. Met dit model
zal een gewoon persoon niet kunnen beoordelen of die in een van deze kleine blokjes
wil wonen, er zijn niet eens ramen in de muren te zien... maar een stedenbouwer of
architect kan al inschatten welke kwaliteiten de stad of wijk heeft omdat hij wel de
straten, de pleinen en ook de groepering van de gebouwde massa's kan inschatten;
is het druk zoals in Amsterdam of is het wat ruimer zoals in een nieuwbouwwijk
als Ypenburg. Dus voor de expert is het abstracte model handig om beslissingen te
kunnen nemen over de stad, de gebouwde massa en ook over het verloop van de
straten omdat wij op deze schaal niet naar huizen, ramen of details kijken, maar op
een grotere schaal andere dingen kunnen beoordelen.
Waarschijnlijk herken je dit uit je eigen studie: overdag wordt met behulp van
maquettes gepraat met de docenten over de oriëntatie van gevels, de vormen van
daken, de organisatie van opeenvolgende ruimtes of het ritme van kolommen. Tijdens
het bezoek van ouders in het weekend echter, heeft men moeite om uit te leggen dat
dit gekke kartonnen ding met lijm over alles heen, wel eens een mooi stadhuis van
Delft zou kunnen worden. Als student ben je al een expert die met een bijzondere
bril een maquette op een andere manier ziet dan iemand die dat niet heeft geleerd.
Wel vreemd, hoe wij op abstracte manier over vormen en details kunnen spreken, en
dat we al weten dat dit kleine model later uit baksteen, hout of beton kan worden
gebouwd.

Fig. 15.1.1 conceptmodel van een maritiem museum 1:200 (door M. Bilow, gebruik met toestemming).
296
ABSTRACTIE
Abstractie is voor het maken van een model heel belangrijk, vaak is het
vereenvoudigen het meest opvallende als er op schaal wordt gewerkt. Een rode
baksteen gevel veranderd ineens van kleur, de ramen en kozijnen verdwijnen, het
patroon van de muren is al snel niet meer te zien en tot een bepaald punt of schaal zijn
zelfs geen gaten in de gevel te zien. Zo zijn wij experts in het weglaten en dat doen wij
om de aandacht op die dingen te vestigen die wij op een bepaald moment belangrijk
vinden. Materiaal en kleur of textuur spelen ineens geen rol meer als wij gebouwen
in het klein maken. Wij maken een bewuste keuze om dingen weg te laten als wij op
schaal werken. Dat maakt het ook ineens veel efficiënter en dus sneller en makkelijker.
Dat is dan ook de reden waarom wij voor een detailmodel van een gevel op schaal
1:50 wel de baksteen laten zien, de vorm van de kozijnen en misschien al de kleuren
die wij voor ogen hebben. Maar dat wij maar een klein stukje van de gevel maken,
veronderstellend dat iedereen wel weet dat de gevel in werkelijkheid veel breder is.
Het werken op schaal en op een abstracte manier kan als een soort geheimtaal worden
gezien die wij alleen als ontwerpers verstaan. Maar pas op, als bijvoorbeeld het idee
of zelfs het huis `verkocht' moet worden aan een klant, dan moet die taal wel weer
worden vertaald naar die dingen die iedereen buiten ons vak wel begrijpt - kijk maar
eens naar de maquettes die bij de makelaar in de etalage staan - voor ons lijken die op
treinmaquettes met al die kleine details en zelfs gordijnen achter de ramen.

Fig. 15.1.2 deelmodel van een beurshal 1:200 (door M. Bilow, gebruik met toestemming).

                                                                                                                                                           297
PROTOTYPEN BIJ PRODUCTONTWIKKELING

Voor het onderwijsprogramma productontwikkeling dat wij tijdens het eerste
semester binnen de Bouwtechnologie master track in het Bucky Lab geven, gaan
wij bewust om met het maken en leren door het bouwen van maquettes. Terwijl
schaalmodellen of maquettes voor architectuurontwerpen abstract zijn, moeten deze
maquettes - ook vaak prototypen genoemd - voor een productontwerp aan andere
eisen voldoen. Zeker zijn ze soms kleiner, maar vaak is een 1:1 maquette handig.

Een conceptmodel voor een productontwerp kan helpen het gebruik en de
toepassingen van het product te toetsen en de kwaliteit te beoordelen. De schaal 1:1
helpt om bestaande standaard componenten makkelijk toe te voegen en de focus op
het vernieuwde ontwerp te leggen. Wij gebruiken deze maquettes heel vroeg in het
ontwerpproces en zij dienen hier als communicatiemiddel en als eerste proeve van het
concept om de werking en toepassing te kunnen beoordelen.

Met eenvoudige kartonnen modellen kan in een vroeg stadium de mechanische
werking, het samenvoegen of monteren van componenten snel getest en verder
ontwikkeld worden. Door het gemakkelijk aanpassen van details kan de ontwikkeling
versneld worden en het gebruik van deze modellen in groepen kan leiden naar een
betere communicatie binnen de groep.

De abstractie van een model bij de ontwikkeling van een prototype vindt op andere
wijze plaats, een voorbeeld daarvan is een autodesigner die op een groot kleimodel
aanpassingen maakt met een mes of modelleerspatel. Deze grote modellen dienen
het vormgevingsproces en zijn een goede manier om de contouren en lijnen van
de carrosserie van het voertuig te kunnen beoordelen. Naast de vormgeving uit het
oogpunt van het design kan ook het latere productieproces makkelijk ingeschat
worden. Zo komen naast de designers ook de gereedschapsmakers en de productie
expert naar het model kijken om hun input te kunnen geven of het zo kan, of dat
zij moeilijkheden zien die de latere productie onnodig duur maken. Een gedetailleerd
kleimodel zal ook voor de eerste tests in de windtunnel gebruikt worden. Parallel
daaraan vindt het ontwerpproces in de computer plaats, maar ook op de tekenplank.

Binnen ons onderwijs wordt de maquette stapsgewijs gebruikt; in het begin staan
functie en gebruik centraal, daarna kan het productieproces en het zoeken naar de
juiste combinatie van materialen van toepassing zijn. Het uiteindelijke model zal een
goede indruk van de werking en de visuele kwaliteit van het product weergeven.
Dat betekent ook dat dan een model zichtbaar is dat bijvoorbeeld de werking van
een uitschuifbare zonwering toont die wel werkt, maar er nog een beetje ruig en
lelijk uitziet. Je zou het een beetje kunnen zien als een skelet waarin alle botten en
scharnieren het al doen en de werking goed duidelijk wordt, maar dat de huid die
uiteindelijk nog de vorm kan bepalen nog niet aanwezig is. Van buitenstaanders horen
wij dan vaak: leuk, maar daar moet nog een designer aan de slag. Klopt, maar reeds in
een vroeg stadium is de getoonde graad van abstractie juist in verband met de functie
gekozen en niet in verband met het uiterlijk.

298
Fig. 15.1.3 eerste functiemodel van een zonluifel 1:5 (door Krittika Agarwal, Priyadarshini Nanda, Shweta Kamble,
Pierre Kauter en Okan Türkan, gebruik met toestemming).

Als functie op dat moment het belangrijkste is, dan is de vorm nog niet van toepassing.
Bij gebruiksontwerpen met elektronica is dat vaak te zien. Neem bijvoorbeeld een
computermuis, waarvoor een bedrijf een nieuwe sensor heeft ontwikkeld die op elk
oppervlakt werkt. In het begin zullen er een aantal elektronisch componenten te
zien zijn zoals de batterij, een paar toetsen en de nieuwe sensor, alles wat rommelig
bij elkaar gesoldeerd. Op een bepaald moment is de functie tot zijn beste werking
ontwikkeld en komt de vraag hoe de muis uiteindelijk in je hand ligt. De ontwerper
zal dan zeker al een paar leuke ideeën hebben over hoe het ontwerp van deze
computermuis eruit zal zien. Uit ergonomisch oogpunt zal dan een model op ware
grootte van toepassing zijn dat men in de hand kan nemen en kan beoordelen of het
goed te bedienen is. Ook zal dit model dan laten zien of er ruimte is voor de batterij
of de nieuwe sensor. Er zijn dan al een paar modellen gemaakt zodat de ontwikkeling
van de eenvoudige computermuis beoordeeld kan worden; stap voor stap: de ene
vraag na de andere.

Veel ontwerpen die wij binnen productontwikkeling bij Bouwkunde maken,
gebruiken standaard componenten. Neem bijvoorbeeld een innovatieve zonwering
die horizontaal in en uit kan schuiven in plaats van verticaal naar boven en naar
beneden te gaan. Om deze beweging mogelijk te maken zijn er een motor en
misschien tandwielen nodig. De elementen van het product worden door middel
van schroeven of bouten met elkaar verbonden, dit zijn dan meestal de standaard

                                                                                                                                                           299
componenten die een bedrijf zo kan kopen en gebruiken om daarmee een nieuwe
zonwering te produceren. Ook een baksteen of een raam of deur kan voor een
architectonisch ontwerp zo'n standaard component zijn. Een proefopstelling of juist
een prototype kan helpen deze delen te integreren en zal snel laten zien of en hoe het
in het product terecht komt.

Fig.15.1.4 functiemodel van een zonluifel 1:5 (door: Krittika Agarwal, Priyadarshini Nanda, Shweta Kamble, Pierre
Kauter en Okan Türkan, gebruik met toestemming).

Deze aanpak zien wij ook bij 3D tekensoftware, waar men gebruik maakt van
bibliotheken met standaard componenten. Terwijl wij als architecten vaak niet 1 van
de 5 aangeboden trappen uit de CAD software van toepassing vinden en, terecht,
die vaak zelf ontwerpen, is het bij het ontwerpen van bouwproducten niet nodig
om af te wijken van gestandaardiseerde verbindingen zoals schroeven, scharnieren of
zelfs motoren of andere componenten. Deze onderdelen kunnen dan juist helpen om
afmetingen aan te passen, denk aan de huid die over het skelet ligt.

300
Fig.5 functiemodel van een zonluifel 1:5 (door Krittika Agarwal, Priyadarshini Nanda, Shweta Kamble, Pierre Kauter
en Okan Türkan, gebruik met toestemming).

Binnen de opleiding productontwerpen is het maken van het prototype vaak zelfs
niet de laatste stap in de ontwikkeling, maar een tussenstap die dan de laatste
ontwerpfouten toont en mogelijkheden voor verdere optimalisatie laat zien. Vaak ligt
daarbij de focus op de functie en niet op het uiterlijk. Een rechte staaf die aan het
eind twee scharnierpunten heeft en zijn werking in een houten maquette laat zien,
zal later voor het echte product uit staal worden gesmeed , uit aluminium gegoten of
uit kunststof geperst kunnen worden. De juiste keuze zal dan door een groot aantal
eisen zoals kosten, krachten of de aantallen die van dit product nodig zijn, beïnvloed
worden.

Fig.6 finale eindmodel 1:10 (door M. Bilow, gebruik met toestemming).

                                                                                                                                                           301
TEN SLOTTE
Zoals aangegeven heeft elke ontwerpdiscipline zijn eigen manier om modellen,
maquettes of prototypen te maken. Alle hebben echter een mate van abstractie
gemeen. Elk model is gemaakt om maar een paar vragen te beantwoorden, zelden
kunnen alle vragen in één maquette beantwoord worden. Dus vraag je af welke
vraag je door het maken van een maquette wilt beantwoorden; kies de juiste
vereenvoudiging die helpt de focus op dat punt te leggen dat op dat moment van
toepassing is. En ja, de ontwikkeling van de computersoftware biedt meer en meer
mogelijkheden, maar vaak is het maken van een snelle maquette de meest efficiënte
manier - ook en vooral om de communicatie met groepsgenoten en docenten te
verbeteren.

302
HOOFDSTUK 15.2: DE MARKT EN MARKTONDERZOEK - DE
AFSTEMMING TUSSEN VRAAG EN AANBOD

ALEXANDRA DEN HEIJER

INTRODUCTIE

"Bouwen is geen doel op zich, maar een middel om in de behoefte te voorzien". Deze
uitspraak staat centraal in het vakgebied "vastgoedmanagement" of - nog breder -
bij het managen van de gebouwde omgeving in het algemeen (Den Heijer and Van
der Voordt, 2012). Doel is het voorzien in de ruimtebehoefte oftewel de ruimtevraag
met een passend ruimteaanbod. Om dit goed te kunnen doen is onderzoek nodig naar
zowel de vraag als het aanbod van ruimte, met andere woorden: onderzoek naar de
vastgoedmarkt.

Dit hoofdstuk gaat over dit zogenoemde marktonderzoek. Markt is een begrip uit
de economie, waarbij termen als vraag en aanbod, schaarste en verdeling, en
prijsvorming van zowel producten als diensten centraal staan. In de bouweconomie
gaat het om vraag- en aanbodverhoudingen en prijsvorming in de vastgoedmarkt. Dit
wordt vaak ten onrechte (uitsluitend) geassocieerd met commercieel vastgoed, zoals
kantoren en winkels. De vastgoedmarkt betreft ook publiek vastgoed, in eigendom
van publieke partijen en/of in gebruik voor publieke functies of voor publieke doelen
(Den Heijer, 2020). Marktonderzoek kan dus net zo goed sociale woningbouw
betreffen of de behoefte aan nieuwe zorgvoorzieningen of scholen. In het vakgebied
vastgoedmanagement wordt daarom vaker gerefereerd aan het onderliggende doel
van marktonderzoek: de afstemming tussen vraag en aanbod van ruimte, nu en in de
toekomst.

Elke ingreep in de gebouwde omgeving heeft invloed op de aanbodzijde van de markt,
of het nu sloop is, transformatie naar een andere functie, of nieuwbouw. Een ingreep
start vaak met een (veranderde) behoefte vanuit de vraagkant van de markt of met
een gebouw dat niet meer voldoet aan die vraag. Bij elke opgave is marktonderzoek
nodig - in welke vorm dan ook - om te specificeren wat nodig is (vraagzijde) en wat
er tegen welke prijs en met welke kwaliteiten beschikbaar is, of kan worden gemaakt
(aanbodzijde).

Dit hoofdstuk geeft achtereenvolgens 1) een aantal voorbeelden van marktonderzoek,
2) onderzoek van de vraagzijde oftewel het programma van eisen, 3) onderzoek

                                                                                                                                                           303
van de aanbodzijde oftewel de bestaande voorraad, 4) methoden om tot afstemming
van vraag en aanbod te komen. Het sluit af met een reflectie op dit continue
afstemmingsproces.
VOORBEELDEN VAN MARKTONDERZOEK
In de gebouwde omgeving spreekt het marktonderzoek bij het zoeken van een
woning het meest tot de verbeelding: de meesten hebben er in een bepaald stadium
van hun leven wel ervaring mee. Ook bij dit type marktonderzoek wordt - bewust of
onbewust - zowel de vraagzijde als aanbodzijde gespecificeerd: wat is mijn behoefte
(aantal kamers, woningvoorzieningen, locatie-eisen, maximaal budget), en wat is er
waar beschikbaar, hoe groot, met welke kwaliteiten en tegen welke prijs? Wat opvalt
bij deze eenvoudige vragen is dat de behoefte (de vraag) in dezelfde variabelen wordt
uitgedrukt als het aanbod: locatie, kwantiteit (oppervlak in m2), kwaliteit en kosten.
Hiermee kunnen vraag en aanbod worden "gematcht": er kan worden gezocht naar
een huisvestingsoplossing die zo goed mogelijk voldoet aan de behoefte. Als er geen
"match" is, dan zal de vrager doorgaans zijn behoefte aanpassen of wachten totdat er
wel een passende woning is. Als de woningmarkt krap is - meer vraag dan aanbod -
dan zal de vrager eerder concessies doen aan zijn eisen, door het budget te vergroten
of enkele eisen af te zwakken.
Het voorgaande marktonderzoek betrof een individu op zoek naar een plek (om te
wonen). Dit onderzoek is weliswaar relatief eenvoudig, maar heeft dezelfde elementen
als grootschaliger marktonderzoek. Voorbeelden daarvan zijn de behoefte van een
ziekenhuis aan extra ruimte of de behoefte van een samenleving aan extra
woningbouwlocaties.
Bij elke (veranderende) behoefte vanuit de samenleving, organisaties en individuen
aan ruimte is er marktonderzoek nodig naar de precieze behoefte aan de vraagzijde
en naar de beschikbare voorraad, gebouwen en plekken aan de aanbodzijde. Figuur
15.2.1 geeft weer dat de continue afstemming van vraag en aanbod in de gebouwde
omgeving - de vastgoedmarkt - onderzoek, ontwerp en management vraagt, op
diverse schaalniveaus.

304
Figuur 15.21: het cyclische afstemmingsproces tussen vraag en aanbod - op verschillende schaalniveaus - vereist
onderzoek, ontwerp en management (bron: TU Delft, 2019)

ONDERZOEK NAAR DE VRAAGZIJDE: HET PROGRAMMA VAN EISEN
Bij het zoeken naar een woning is de vraagzijde overzichtelijker dan bij het beslissen
over een renovatie en uitbreiding van een museum. Toch is de structuur vergelijkbaar:
gevraagd wordt de behoefte te specificeren in een programma van eisen (Van Meel
& Størdal, 2017; TU Delft, 2019), waarin het gevraagde oppervlak gespecificeerd
wordt in soorten m2 en kwaliteiten. Daarbij zal de vrager zich vaak oriënteren door
referenties van gelijksoortige vragen te verzamelen. Als de vrager dit niet doet, loopt
hij het risico dat hij eisen stelt die in de markt niet kunnen worden vervuld. Dit gaat
vaak om referenties over de verhouding tussen prijs en kwaliteit. Bij een bepaald
budget kan het stellen van bepaalde eisen zeer onrealistisch zijn. Het is goed om dat
tijdig te weten, en dan eisen of budget te veranderen.
Bij het zoeken van een woning overziet de vrager eisen en budget doorgaans zelf. Als
eisen en budget worden bepaald door verschillende partijen binnen een organisatie,
dan kan het specificeren van de vraag een langdurig proces zijn. Dit wordt
geïllustreerd in figuur 15.2.2.

                                                                                                                                                           305
Figuur 15.2.2: het vinden van ruimte (het aanbod) kan een ingewikkeld proces zijn, als het programma van eisen (de
vraag) geformuleerd worden door partijen die de ruimte niet zelf betalen; marktonderzoek kan dit proces ondersteunen
(bron: Den Heijer 2020).

Marktonderzoek is van belang om een realistisch beeld te krijgen van de specificaties
(kwantiteit, kwaliteit en kosten) van mogelijke oplossingen. In de gebouwde omgeving
komt het vanzelfsprekend ook voor dat er bepaalde typen vragen zo uniek zijn dat er
geen betrouwbare referenties zijn.
Vaak worden rollenspelen ofwel "serious gaming" als methode gebruikt om de eisen
van de verschillende betrokkenen te specificeren, maar vooral met elkaar te
confronteren. Ook in ontwerponderwijs is dit een leerzame methode (De Jong et
al. 2015). Het kan helpen om van rol te wisselen om de verschillende perspectieven
- functioneel, financieel, (energie)technisch, organisatorisch (zie figuur 15.2.3) - en
de verbanden ertussen beter te kunnen overzien. De perspectieven en kleuren van
het model in figuur 15.2.3 zijn dezelfde als die van de illustratie in figuur 15.2.2.
Elk van deze perspectieven op het management van de gebouwde omgeving
vertegenwoordigt waarden en (ontwerp)eisen, zoals functionaliteit, duurzaamheid en
betaalbaarheid (Den Heijer 2020), die vaak op gespannen voet met elkaar staan, zoals
geïllustreerd in figuur 15.2.2.

306
Figuur 15.2.3: bij elk (ontwerp)project moet een balans worden gevonden tussen vier perspectieven op het managen
van de gebouwde omgeving, die elk waarden en (ontwerp)eisen vertegenwoordigen (bron: Den Heijer 2020).

Omdat bij elk (ontwerp)project een balans moet een balans worden gevonden tussen
vier perspectieven, is het van belang marktonderzoek te doen naar de verbanden
hiertussen. Verschillende onderzoeken hebben hiervoor methoden en tools
aangeleverd (Arkesteijn, 2019; Den Heijer, 2020) om in complexe
huisvestingsprojecten ontwerp- en managementbeslissingen te ondersteunen. Daarbij
wordt onderzoek naar de vraagzijde gecombineerd met onderzoek naar de
aanbodzijde.

ONDERZOEK VAN DE AANBODZIJDE: DE BESTAANDE VOORRAAD

De bestaande voorraad omvat vele typen vastgoed en kan worden onderverdeeld
naar functies, zoals wonen, werken, leren, zorgen, recreeren (inclusief winkelen)
en logistiek. Dit zijn vastgoedsectoren waarvan de markt onderzocht kan worden.
De aanbodzijde wordt uitgedrukt in omvang (in m2 of verhuurbare eenheden) en
specificeert in kwaliteiten, zoals locatie en energieprestatie. Ook prijs per m2,
bouwjaar en technische staat worden vaak gespecificeerd.

Bij het zoeken van een woning omvat het marktonderzoek naar de aanbodzijde het
zoeken van voorbeelden van bestaande woningen, die (op een aantal zoekcriteria)
aan de eisen voldoen. Bijvoorbeeld alle woningen die binnen het budget passen of
juist alle woningen op gevraagde locatie met de gevraagde omvang en kwaliteit.
Beide verzamelingen komen niet noodzakelijk overeen. Dat geldt ook bij complexere
ruimtevragen: er wordt een database gevuld met projecten die - min of meer - aan de
zoekcriteria voldoen.

Marktonderzoek naar de aanbodzijde kan dus leiden tot een database met relevante
projectspecificaties (locatie, kwaliteit en prijs) en zo mogelijk hun invloed op gestelde

                                                                                                                                                           307
doelen, de kosten, de tevredenheid van de gebruikers en de (ecologische) "footprint"
(conform de perspectieven in figuur 15.2.3). Dit heeft als doel om de besluitvorming
over een huisvestingsproject te verbeteren en versnellen.

Figuur 15.2.4: databases met specificaties van recente (bouw)projecten ondersteunen beslissers bij hun afwegingen
tussen vraag en aanbod, bijvoorbeeld een database van universiteitsgebouwen en andere campusprojecten (bron: Den
Heijer, 2020).

In de vastgoedmarkt worden diverse databases gebruikt om beslissers periodiek te
informeren over het aanbod. Voorbeelden zijn de periodieke rapportages over de
woningmarkt, overzichten van actuele huurprijzen van winkels op diverse locaties en
tabellen met bouwkosten van diverse typen gebouwen. Binnen publieke en private
organisaties die veel gebouwen beheren wordt ook marktonderzoek gedaan naar hun
specifieke vastgoedvoorraad, variërend van universiteitsgebouwen tot bankkantoren.
Databases worden gevuld met ervaringen vanuit praktijk en wetenschap. Ook
onderzoekers van de Faculteit Bouwkunde dragen hieraan bij, zoals Peter Boelhouwer
aan de woningmarkt (een voorbeeld in het tekstkader hieronder) en Alexandra den
Heijer en haar Campus Research Team aan de universiteiten (zie figuur 15.2.4).
METHODEN VOOR AFSTEMMING VAN VRAAG EN AANBOD
Beslissers over de gebouwde omgeving zullen naast een onderzoek van de huidige
behoefte en het beschikbare aanbod ook een inschatting willen doen van de
toekomstige situatie. Dit om te voorkomen dat na het vinden van de juiste
huisvestingsoplossing - wat tijd kost - de behoefte alweer is veranderd en wellicht
ook het beschikbare aanbod.
Vastgoedmanagement wordt dan ook gedefinieerd als het afstemmen van vraag en
aanbod in tijd, nu en in de toekomst. Figuur 15.2.5 geeft dit schematisch weer en
koppelt hieraan vier stappen - "tasks" - voor het (markt)onderzoek:

308
     · stap 1: in kaart brengen huidige aanbod (stap 1a) en vraag (stap 1b)
     · stap 2: verkennen veranderende vraag, zo mogelijk in scenario's
     · stap 3: ontwerpen mogelijke en wenselijke toekomstoplossingen
     · stap 4: definiëren van een stappenplan om de voorkeursoplossing te realiseren

         (de strategieën)

figuur 15.2.5: vastgoedmanagement omvat het afstemmen van vraag en aanbod in de tijd (De Jonge et al., 2008) - het
marktonderzoek zal naast de huidige situatie ook de toekomstige situatie moeten ingeschat, hier weergegeven in 4
stappen ("tasks").

          Huurprijzen flink gestegen in corona crisis
         De woninghuren lagen afgelopen juli gemiddeld 2,9 procent hoger dan een jaar
         eerder. De huren van sociale huurwoningen die niet in handen waren van een
         woningcorporatie stegen het meest, met 3,4 procent. Daarna volgden de
         vrijesectorwoningen met 3 procent. Bewoners van sociale huurwoningen van
         woningcorporaties moesten gemiddeld 2,7 procent meer betalen. Maar het
         verschil met vorig jaar was wel het grootst. Toen gingen hun huren nog met 2
         procent omhoog.
         De huurverhogingen zijn rechtstreeks terug te voeren op de inflatie, zegt Peter
         Boelhouwer, hoogleraar woningmarkt aan de TU Delft. `Zij moeten
         inflatievolgend huurbeleid toepassen en die was vorig jaar 2,7 procent. Dan heb
         je ook nog woningen die leeg komen, waarvan ze zelf de huur mogen bepalen.

                                                                                                                                                           309
         De totale huursom mag maximaal met 2,6 procent stijgen, maar voor de hoge
         inkomensgroepen mogen ze tot 6,5 procent vragen. En ze komen al 30 miljard
         euro tekort om voor 120 miljard euro te investeren.'

         De huurverhogingen van de corporaties zitten nét iets boven de inflatie. Hun
         opgaven zijn dan ook gigantisch, zegt Boelhouwer. `Ze moeten als motor van de
         verduurzaming gaan dienen en ze moeten de woningbouwproductie meer dan
         verdubbelen.' Opmerkelijk genoeg heeft 18 procent van de commerciële
         verhuurders de huur niet verhoogd `Dat is wel heel bijzonder. Je hoort altijd dat
         commerciële verhuurders het maximale eruit halen, dat hebben ze duidelijk niet
         gedaan.

         bron: www.bnr.nl/nieuws/bouw-woningmarkt/10420230/huurprijzen-flink-
         gestegen-in-coronacrisis, maandag 7 september 2020

REFLECTIE

Idealiter omvat het (markt)onderzoek zowel de huidige als de toekomstige situatie.
De onzekerheden in de ontwikkelingen van de vraagzijde (de behoeften van de
samenleving, organisaties en individuen) en de aanbodzijde (de beschikbare voorraad
gebouwen) maken dit niet eenvoudig. Bij vele projecten is ook het aantal partijen
toegenomen dat eisen stelt aan te kiezen oplossing of het ontwerp. Strengere
gezondheids- en veiligheidseisen en ook aangescherpte duurzaamheidseisen zijn
slechts enkele voorbeelden die het vinden van een huisvestingsoplossing niet
makkelijker maken. De complexiteit van de markt ondervindt eenieder ook bij het
zoeken van een passende woning. Gezamenlijk staan onderzoekers, ontwerpers en
andere beslissers over de gebouwde omgeving voor de uitdaging om vraag en aanbod
zo goed mogelijk op elkaar af te stemmen, nu en in de toekomst.

         Campus NL, een marktonderzoek

         In 2016 heeft TU Delft's Campus Research Team aan de Faculteit Bouwkunde,
         bij de afdeling Management in the Built Environment (MBE), onderzoek gedaan
         naar vraag en aanbod van universiteitsgebouwen in Nederland, nu en in de
         toekomst. Dit marktonderzoek volgde de vier onderzoekstappen zoals in de
         hoofdtekst beschreven en in figuur 5 weergegeven, in vier achtereenvolgende
         hoofdstukken

310
Ook komen in alle hoofdstukken de perspectieven

terug, zoals in figuur 3 gevisualiseerd: het

organisatorische perspectief (de universiteit van de

toekomst), het functionele perspectief (de

ontwikkeling van de studentenaantallen, de

veranderende eisen), het financiële perspectief (de

budgetten en waarden) en het energie-technische/

fysieke perspectief (technische staat, kwaliteiten en

energieprestatie). Alle Nederlandse universiteiten

hebben aan dit onderzoek meegewerkt.

VSNU-persbericht 2017 met link naar rapport:           15.2.6 omslag campus NL publicatie
                                                       (bron: De Heijer et al. 2016).

www.vsnu.nl/f_c_gebouwen.html

meer achtergrondinformatie: managingtheuniversitycampus.nl/campus-nl/

BRONNEN

Arkesteijn, M. (2019). Corporate Real Estate alignment: a preference-based design and
decision approach. Delft University of Technology. Retrieved from https://doi.org/
10.7480/abe.2019.12

De Jong, P., Van Dooren, E.J.G.C., Den Heijer, A.C. (2015), "Explicit design for real
estate education: The management game", 11th ERES Education Seminar 2015, Delft.

De Jonge, H., Arkesteijn, M. H., Den Heijer, A. C., Vande Putte, H. J. M., & De Vries,
J. C. (2008). Corporate real estate management: Designing an Accommodation Strategy (DAS
Frame). Delft. Department Real Estate and Housing, Faculty of Architecture, TU Delft.

Den Heijer, A.C. en Van der Voordt, D.J.M. (red.) (2012) Inleiding Vastgoedmanagement,
Delft: Publikatiebureau Bouwkunde.

Den Heijer, Alexandra (2020), "Campus of the future - managing a matter of solid, liquid
and gas", Delft: TU Delft Open.

Den Heijer, Alexandra, Arkesteijn, Monique, de Jong, Peter, & de Bruyne, Evi (2016),
Campus NL: Investeren in de toekomst. TU Delft, Architecture, Management in the Built
Environment.

TU Delft (2019), "Van idee tot PvE", reader module BK3MA1, Delft: TU Delft.

Van Meel, J. & Størdal, K. (2017). Briefing for Buildings: a practical guide for clients and
their design teams. Kopenhagen: ICOP.

                                                                                                                                                           311
312
HOOFDSTUK 15.3: ACTOREN EN STAKEHOLDERS IN DE BOUW
EN STAKEHOLDERANALYSE

ELLEN VAN BUEREN

De bouwkundig ingenieur werkt in een complex en veranderend speelveld van
actoren, belangen, spelregels en praktijken. Om goed op dit speelveld te kunnen
opereren en een waardevolle bijdrage aan de gebouwde omgeving te kunnen leveren,
is het van belang om te weten hoe dit speelveld eruitziet en de dynamiek van het
spel te begrijpen. Dit hoofdstuk legt de voornaamste begrippen uit, laat zien hoe
het speelveld eruitziet en hoe je dit kunt analyseren, en gaat in op (verwachte)
ontwikkelingen van het speelveld. Daarbij wordt gebruik gemaakt van inzichten uit
disciplines als bestuurskunde en organisatie- en managementwetenschappen,
toegepast op de bouwkundige praktijk.

OVER ACTOREN, STAKEHOLDERS EN BELANGEN

Bij het ontwerpen, bouwen, gebruiken en beheren van gebouwen zijn altijd mensen
betrokken, vaak vanuit een bepaalde organisatie en rol, denk aan een
architectenbureau (rol: ontwerper), een gemeente die een bouwvergunning verleent
(rol: vergunningverlener), een bedrijf dat een kantoor laat bouwen (rol:
opdrachtgever) of een huurdersorganisatie die moet instemmen met een
renovatievoorstel (rol: belangenbehartiger).

Om te benadrukken dat we niet zozeer geïnteresseerd zijn in de individuele personen,
maar meer in de rol die zij spelen in een bepaald proces, spreken we van `actoren'. Een
actor is een handelende eenheid. Dat kan een individu zijn, maar ook een groep van
personen die zich rondom een bepaald belang of doelstelling hebben georganiseerd.
Een andere benaming die sinds de jaren 1990 in zwang is, is het begrip `stakeholder':
dat zijn alle (groepen van) mensen die een bepaald belang (stake in het Engels) hebben
in een project of gebied. Dat belang kan direct of indirect zijn. Architecten,
ontwikkelaars, grondeigenaren en bewoners en gebruikers van bijvoorbeeld te
renoveren gebouwen of te ontwikkelen gebieden zijn vaak direct belanghebbenden.
Indirect belanghebbenden zijn bijvoorbeeld bewoners en bedrijven in gebieden die
grenzen aan het te (her)ontwikkelen gebouw of gebied. Zij hebben mogelijk baat bij
een ontwikkeling of vermoeden dat zij schade daarvan zullen ondervinden, denk
aan winkeliers die rekenen op extra klandizie of bang zijn voor verslechterde

                                                                                                                                                           313
bereikbaarheid, bedrijven die zich ingeklemd zien worden door woningen en vrezen
voor toekomstige klachten en beperkte uitbreidingsmogelijkheden, of omwonenden
die zich zorgen maken over de verkeers- en parkeerdruk in hun straat.

In algemene beleidsdiscussies rondom de bouw en gebiedsontwikkeling zijn vaak
professionele belangenbehartigers aanwezig. Deze richten zich op de private
belangenbehartiging van hun achterban of op een specifiek belang van collectieve
of publieke waarde. Voorbeelden van private belangenbehartigers in de bouw zijn
Bouwend Nederland (bouw- en infrabedrijven) en brancheorganisaties als BNA
(architecten), de BNSP (stedenbouwkundigen en planologen), AEDES
(woningcorporaties), NEPROM (projectontwikkelaars). Daarnaast zijn er behartigers
van algemene of collectieve belangen, zoals natuur- en milieuorganisaties,
organisaties voor de belangen van specifieke groepen in de samenleving zoals
ouderen, gehandicapten, kinderen, etc. - groepen wiens belangen al snel vergeten
dreigen te worden in processen van bouwen en stedelijke ontwikkeling.

PRIVATE EN PUBLIEKE BELANGEN

Een ander onderscheid dat doorgaans in belangen wordt gemaakt is dat tussen het
individuele en het algemene belang, ook wel bekend als private en collectieve of
publieke belangen. Private belangen zijn de belangen van individuele personen,
groepen of organisaties. Collectieve of publieke belangen zijn gedeelde belangen van
alle burgers in de samenleving. Zo is de beschikbaarheid van goede huisvesting en
openbaar vervoer een publiek belang, net als de beschikbaarheid van schone lucht,
natuur en toegankelijke (bereikbare en betaalbare) voorzieningen op het gebied van
kunst en cultuur en recreatie. Publieke belangen worden tegenwoordig ook wel
aangeduid als publieke waarden, om te benadrukken dat deze belangen grote
betekenis hebben, ook al zijn ze niet makkelijk of eenduidig te meten en in geld uit te
drukken. Wat is bijvoorbeeld de waarde van een gezond binnenklimaat? Of van een
buurtpark? Ook de toedeling (allocatie) van kosten en opbrengsten is lastig. We weten
dat groen in de buurt goed is voor de fysieke en mentale gezondheid, maar hoe druk
je dat bijvoorbeeld uit in euro's? Als de ene partij kosten maakt, terwijl een ander de
opbrengsten beurt, is er sprake van `split incentives'. Denk aan een woningcorporatie
die in woningisolatie investeert en niet alle kosten kan doorberekenen in de huur,
terwijl de huurder geniet van een lagere energierekening. Voor investeringen in
publieke waarden geldt vaak dat de kosten doorgaans in het hier en nu worden
gemaakt door specifieke partijen, terwijl de opbrengsten over een langere termijn
worden genoten door anderen.

Soms worden individuele belangen met collectieve belangen verward. Een bekend
fenomeen is Not In My BackYard (NIMBY), bijvoorbeeld als burgers of bedrijven
bezwaar maken tegen een nieuwe ontwikkeling in hun directe omgeving. Onder
het mom dat het collectieve belang, bijvoorbeeld bepaalde natuurwaarden, wordt
geschaad proberen zij hun eigen belang te beschermen. NIMBY-gedrag is soms goed
te begrijpen. Zo zal niemand een activiteit in de directe omgeving willen die veel
geluid produceert. Denk bijvoorbeeld aan de omwonenden van het nieuwe vliegveld
Lelystad die voorheen geen last hadden van vlieglawaai en bijkomende
luchtvervuiling. NIMBY-gedrag kan ook voortkomen uit angst voor verandering. Het

314
schetsen van een goed beeld van de toekomstige situatie en bekijken in hoeverre het
ontwerp of plan bepaalde zorgen kan wegnemen kan dan bijdragen aan draagvlak
voor of acceptatie van het plan, wat de juridische doorlooptijd kan verkorten.

WAT IS EEN STAKEHOLDERSANALYSE?

In elk proces of project waarin een bouwkundig ingenieur zich begeeft is het goed
als deze zich bewust is van het speelveld van actoren, hun belangen en de geldende
spelregels. Deze laatste worden ook wel aangeduid als instituties (gestolde waarden,
normen, en gebruiken). Een stakeholderanalyse is een methode om dit speelveld te
analyseren en een strategie te bepalen. Dit maakt de plannenmaker bewust van de
oplossingsruimte (welke oplossingen zijn wel of niet acceptabel voor actoren), en
voor het draagvlak voor bepaalde oplossingen (wie zijn voor- en tegenstanders). Zoals
Bryson (2004) stelt, is de steun van sleutelactoren (`key stakeholders') van belang voor
het welslagen van een project, plan, beleid of organisatie. In zowel onderzoek als in
de praktijk biedt een stakeholderanalyse dus inzicht in de sociale en institutionele
complexiteit van de opgave, met daarin aandacht voor vragen als: Wie zijn betrokken,
wat zijn hun doelen en wat drijft hen? Welke middelen hebben zij om hun doelen
te realiseren? Wiens medewerking of middelen hebben zij nodig om hun doelen te
realiseren? Wat zijn de onderlinge relaties en afhankelijkheden tussen de actoren?
Volgens welke regels handelen zij? Wat voor gedrag (acties, besluiten) is van hen te
verwachten?

METHODEN VOOR STAKEHOLDERANALYSE

Er zijn verschillende manieren om een stakeholderanalyse te doen (Hermans &
Thissen, 2009, Alexander, 2005). Dit kan op basis van een theorie, die een bepaalde
samenhang tussen actoren en hun gedrag veronderstelt. Neem bijvoorbeeld de
principaal-agenttheorie (Eisenhardt, 1989), zoals de opdrachtgever-opdrachtnemer
relatie - een van de voornaamste relaties in de bouw. Op basis van deze theorie
richt de stakeholderanalyse zich op identificatie van de principaal en de agent, en
in hoeverre en hoe de principaal de agent kan aansturen en controleren.
Informatieasymmetrie biedt in deze theorie een belangrijke verklaring voor de
aanstuurbaarheid van een agent. Zo is een aannemer veel beter op de hoogte van
de actuele bouwkosten, en is de opdrachtgever tot op zekere hoogte afhankelijk van
de informatie hierover door de aannemer. In de analyse zal dan ook goed worden
gekeken naar de informatiebronnen van beide partijen, en in hoeverre deze van
elkaars informatie afhankelijk zijn: de principaal om de agent goed aan te kunnen
sturen, de agent om te kunnen uitvoeren wat de principaal verlangt. Het bouwteam,
een projectgebonden samenwerkingsverband tussen verschillende opdrachtnemers in
een project, is overigens een poging om de nadelen van de principaal-agentrelatie te
voorkomen of te verzachten.

Een ander voorbeeld is de netwerkbenadering (De Bruijn & Ten Heuvelhof, 2000,
Koppenjan & Klijn, 2004, Sørensen & Torfing, 2016), waarin horizontale, wederzijdse
relaties tussen actoren een belangrijke aanvullende verklaring bieden voor het
handelen (ofwel gedrag) van actoren dan bijvoorbeeld hiërarchische of contractuele
relaties. Binnen deze benadering zal een stakeholderanalyse zich vooral richten op

                                                                                                                                                           315
de formele (vastgelegde) en informele relaties tussen actoren, en de mate waarin
actoren van elkaars middelen (geld, data, bevoegdheden, etc.) afhankelijk zijn voor het
bereiken van hun doelen.

Figuur 15.3.1: Impliciete aannames over verloop planvorming (Van Bueren naar
Bryson 2004, figuur 1).In een theoriegedreven onderzoek is de invulling van de
stakeholderanalyse afhankelijk een theoretische veronderstellingen over gedrag van
actoren. Maar een stakeholderanalyse kan ook pragmatischer worden opgepakt. Het
gaat dan om het meer `quick and dirty' inzicht verkrijgen in het speelveld van actoren.
De analyse wordt doorgaans gedaan op basis van impliciete veronderstellingen over
het belang van de betrokkenheid van actoren bij het initiëren en uitvoeren van
plannen, projecten, beleid en strategieën. Op basis van strategisch management
literatuur reconstrueerde Bryson (2004) een vaak gevolgde, impliciete redeneerlijn.
In Figuur 15.3.1 is dit toegepast op de bouwsector. Het figuur laat zien dat het oog
hebben voor stakeholders en hun belangen en het verwerven van hun steun van
doorslaggevend belang kan zijn voor de realisatie van een project. In zijn artikel laat
Bryson (2004) overigens ook zien dat elke tekstbox in dit figuur op zichzelf ook weer
kan worden ondersteund door een specifieke stakeholderanalyse. Zo laat een `power-
interest grid' zien welke actoren veel macht hebben en deze ook actief in zullen zetten
om het project of plan te ondersteunen of te dwarsbomen (zie afbeelding 15.3.2).
Deze moeten dan actief worden betrokken. Bij actoren met veel belang, maar weinig
macht, kan de verantwoordelijke voor een project of plan volstaan met het informeren
van deze actoren. In hoeverre dat door actoren als bevredigend wordt ervaren is
natuurlijk de vraag.

p.m. figuur 15.3.2: voorbeeld van power-interest matrix.

316
IDENTIFICEREN VAN STAKEHOLDERS EN HET SPEELVELD
Tabel 15.3.1 bevat een voorbeeld van een eenvoudige, pragmatische stakeholder
analyse. Wie de stakeholders zijn, hangt af van het specifieke plan of project (zie
ook Alexander, 2005). Daarom is deze tabel hier ingevuld voor een fictief plan, en
voor fictieve actoren. Zo kunnen bedrijven of gemeenten naast hun kerntaken ook
duurzaamheid als kernwaarde hebben. Is dat het geval, dan moet dat ook worden
opgenomen in de tabel.
Als medewerking van betrokkenen noodzakelijk is voor een initiatief, denk aan een
grondeigenaar die een plan kan blokkeren of ernstig vertragen, of aan de benodigde
goedkeuring van zeventig procent van de huurders voor ingrijpende renovatie van
een complex door een woningcorporatie, dan is het verstandig om deze partijen zo
goed mogelijk mee te nemen het proces. Een vroege betrokkenheid van actoren zorgt
er doorgaans voor dat zij zich serieus genomen voelen en ook daadwerkelijk invloed
kunnen uitoefenen op het plan. Dit vergroot de kans op een goed en gedragen plan
dat ook nog wordt uitgevoerd zoals bedoeld (van Bueren & ten Heuvelhof, 2005).
Let op dat actoren heterogeen zijn. Organisaties bestaan bijvoorbeeld uit meerdere
afdelingen. Bij grote bedrijven kunnen verschillende onderdelen soms op grote
afstand van elkaar opereren. Zo kunnen er binnen een bouwbedrijf ook principaal-
agent relaties bestaan tussen verschillende eenheden, bijvoorbeeld als de
ontwikkelende poot opdracht geeft aan de aannemende poot. Voor een
buitenstaander die met dit bedrijf van doen heeft, bijvoorbeeld een opdrachtgever,
kan het verhelderend zijn om te beseffen dat deze onderdelen redelijk zelfstandig
opereren, volgens deels eigen spelregels (vaak discipline afhankelijk), en dat met beide
onderdelen dus goed gecommuniceerd dient te worden.

                                                                                                                                                           317
Tabel 15.3.1 Voorbeeld van een pragmatische stakeholderanalyse voor een project of plan.

Actor              Doelen / belangen Kernwaarden (projectgerelateerd) organisatie / groep Middelen  Sleutel-
                                                                                                    Actor
                                                                                                    ( J/N)

Architect          Realiseren           Voortbestaan       Kennis,
                   programma d.m.v.     onderneming,       creativiteit,
                   goed ontwerp                            menskracht.

Ontwikkelaar       Positief resultaat   Voortbestaan       Kennis,
                                        onderneming        menskracht,
                                                           netwerk,
                                                           risicobereidheid

Gemeente, afdeling Realiseren           Huisvesting van    Bevoegdheden
bouwen en wonen programma               burgers en         (wettelijk: bijv.
                                        bedrijven          opstellen en
                                                           handhaven
                                                           omgevingsplan,
                                                           verlenen
                                                           bouwvergunning,
                                                           en niet-wettelijk:
                                                           bijv.
                                                           subsidieverlener);
                                                           Financiën
                                                           (structureel in de
                                                           vorm van belasting
                                                           of incidenteel)

Woning-corporatie Realiseren programma  Huisvesten van de  Bezit:
                                        doelgroep          huurwoningen,
                                                           grond.
                                                           Wettelijke taak om
                                                           doelgroep te
                                                           huisvesten

Huurders           Beschermen /         Acceptabele        Wettelijke rechten
                   verbeteren van       huisvesting        (bijv.
                   kwaliteit woning                        huurbescherming,
                   en woonomgeving                         instemmingsrecht);
                                                           kennis lokale
                                                           situatie

Eigenaar-bewoners  Beschermen /         Waardebehoud       Wettelijke rechten
                   verbeteren van       woning             (bijv.
                   kwaliteit woning                        eigendomsrecht);
                   en woonomgeving                         kennis lokale
                                                           situatie

Waterschap         Zorgen voor          Zorg voor          Bevoegdheid/
                   voldoende            waterkwaliteit en  instrument:
                   waterbergend         waterkwantiteit    Watertoets
                   vermogen
                   plangebied

Energiebedrijf     Leveren energie      Betrouwbare        Kennis,

                                        energievoorziening productiecapaciteit

...

Ook `de overheid' verdient extra aandacht. `De overheid' bestaat niet. Nederland,
net als andere landen, kent een meerlagige overheid (multi-level, in jargon). Deze
bestaat uit het rijk, provincies, waterschappen en gemeenten. Binnen het rijk zijn
er verschillende ministeries, en binnen provincies en gemeenten verschillende

318
afdelingen. Overheden worden aangestuurd door politiek gekozen
vertegenwoordigers (respectievelijk de Tweede en Eerste Kamer, Gedeputeerde
Staten, algemeen bestuur waterschap en de Gemeenteraad). Bij stakeholderanalyses is
het altijd van belang om na te gaan welke overheden betrokken zijn, en ook binnen
overheden alert te zijn op betrokkenheid van verschillende afdelingen. Een ander
onderscheid is dat tussen politici en bestuurders, en ambtenaren. Politiek draagvlak
(bijvoorbeeld steun van de minister of wethouder) is vaak noodzakelijk voor de
realisatie van complexe of controversiële plannen en projecten.

Benoem actoren altijd zo specifiek mogelijk. Dat is noodzakelijk voor het formuleren
van een strategie richting elk van de actoren.

PARTICIPATIE EN CO-CREATIE

Zo'n eeuw geleden was het ontwerpen van gebouwen en stedenbouwkundige plannen
voorbehouden aan de experts die daartoe werden opgeleid. Denk aan de witte jas
van stedenbouwkundige Cornelis van Eesteren, o.a. beroemd om het Amsterdams
Uitbreidings Plan uit 1935 (zie afbeelding 15.3.3). Daarbij schoten belangen van
andere actoren er nogal eens bij in. De pleidooien voor de menselijke maat in het
ontwerp, van o.a. Jane Jacobs (1961) en Jan Gehl (2011), zijn in de jaren 1990 ook
overgewaaid naar ruimtelijke planvorming (Healey, 1996 en 1997). In veel van deze
literatuur over participatie wordt geleund op de beroemde participatieladder van
Cherry Arnstein (Arnstein, 1969). In die ladder worden gradaties van
burgerparticipatie onderscheiden, variërend van het overdragen van de
besluitvormingsmacht aan burgers, tot meer symbolische acties, zoals de wettelijk
verplichte inspraakavond op het eind van een planproces die vaak niet veel verder
gaat dan het informeren van de burgers.

p.m. figuur 15.3.3: C. van Eesteren bij de kaart van het Amsterdams Uitbreidings Plan.

In de jaren 1990 ontstond belangstelling voor meer actieve betrokkenheid van
burgers (Hajer, 2011), niet alleen ter legitimatie van het proces, maar ook omdat
burgers dan (symbolisch) mede-eigenaarschap ervaren van het plan, wat bijdraagt aan
draagvlak en betrokkenheid voor een plan of project ook na realisatie. Het actief
bieden van invloedsmogelijkheden, in de vorm van co-productie of co-creatie wint
aan populariteit (Voorberg, Bekkers, & Tummers, 2015, Ersoy, 2017). Een ander
bijkomend voordeel is dat het de mogelijkheid biedt om gebruik te maken van lokale
kennis. Bewoners kennen hun buurt immers beter of vanuit een ander perspectief dan
de expert.

REFLECTIE

Stakeholderanalyses zijn altijd momentopnamen. De dynamiek waarin projecten
plaatsvinden dragen bij aan de korte houdbaarheid van deze analyses. Zo kan een
nieuwe wethouder volstrekt andere prioriteiten stellen dan diens voorganger. Met de
lange doorlooptijd van bouwprojecten zullen er doorgaans veel personele wisselingen
zijn. Hoewel stakeholderanalyses niet stilstaan bij de personen die de rollen invullen,

                                                                                                                                                           319
zijn persoonlijke kenmerken wel degelijk van belang. Naast een stakeholderanalyse
en daaruit voortvloeiende handelingsstrategieën, is het zorgdragen voor goede
persoonlijke relaties ook altijd van belang.

Methoden voor stakeholderanalyses gaan impliciet uit van een regisseur van
projecten en plannen. Bij complexe projecten is deze niet altijd aanwezig. Soms zijn
er meerdere actoren die de regierol oppakken. Afstemming en samenwerking is dan
essentieel. En soms voelt niemand zich verantwoordelijk, een stakeholderanalyse zal
zich dan vooral moeten richten op de gevoelde urgentie en verantwoordelijkheid voor
een plan of project. Zijn die onvoldoende aanwezig, dan heeft het plan of project
weinig kans van slagen.

Tot slot gaan stakeholderanalysemethoden impliciet uit van een rationeel handelende,
nutsmaximaliserende actor. De relationale netwerken waar actoren onderdeel van
uitmaken laten zien dat het behouden van goede relaties, die de duur van een project
overstijgen, ook een sterke motivatie kan zijn voor het handelen. Het is de
verwachting dat andere waarden dan korte termijn private waarden de komende
decennia meer en meer zullen worden benadrukt. Veel organisaties benadrukken hun
groene karakter en willen daar ook consistent naar handelen.

BRONNEN

Alexander, I. F. (2005). A taxonomy of stakeholders: Human roles in system
development. International Journal of Technology and Human Interaction (IJTHI), 1(1),
23-59.

Arnstein, S. R. (1969). A ladder of citizen participation. Journal of the American Institute
of planners, 35(4), 216-224.

Bryson, J. M. (2004). What to do when stakeholders matter: stakeholder identification
and analysis techniques. Public management review, 6(1), 21-53.

de Bruijn, J. A., & Ten Heuvelhof, E. F. (2000). Networks and decision making. Boom
Koninklijke Uitgevers.

Eisenhardt, K.M. (1989). Agency Theory: An Assessment and Review. The Academy of
Management Review, 14(1): 57-74.

Ersoy, A. (Ed.). (2017). The impact of co-production: From community engagement to social
justice. Policy Press.

Gehl, J. (2011) Life between buildings: using public space. Island press.

Hajer, M. (2011). De energieke samenleving. Op zoek naar een sturingsfilosofie voor een
schone economie, Den Haag: Planbureau voor de Leefomgeving.

Healy, P. (1996). The Communicative Turn in Planning Theory and its Implications
for Spatial Strategy Formation, Environment and Planning B: Planning and Design,
Volume: 23 issue: 2, 217-234

320
Healy, P. (1997). Collaborative planning: Shaping places in fragmented societies. Macmillan
International Higher Education.
Hermans, L. M., & Thissen, W. A. (2009). Actor analysis methods and their use for
public policy analysts. European Journal of Operational Research, 196(2), 808-818.
Jacobs, J. (1961).The death and life of great American Cities. Random House, New York.
Koppenjan, J., & Klijn, E. H. (2004). Managing uncertainties in networks: Public private
controversies. Routledge.
Sørensen, E., & Torfing, J. (Eds.). (2016). Theories of democratic network governance.
Springer.
Van Bueren, E., & ten Heuvelhof, E. (2005). Improving governance arrangements in
support of sustainable cities. Environment and planning B: Planning and Design, 32(1),
47-66.
Voorberg, W. H., Bekkers, V. J., & Tummers, L. G. (2015). A systematic review of
co-creation and co-production: Embarking on the social innovation journey. Public
Management Review, 17(9), 1333-1357.

                                                                                                                                                           321
322
HOOFDSTUK 16: PROFESSIONALITEIT

DE REDACTIE

Hoofstuk 15 had al aandacht voor de praktijk, in dit hoofdstuk gaan we een laag
dieper: professionaliteit. Als eerste gaat hoofdstuk 16.1 in op de waarden die aan
het werk in de gebouwde omgeving ten grondslag liggen. Hoofdstuk 16.2 legt uit dat
ethiek meer is dan waarden (waardenethiek) en gaat in op welke manieren je over
goed of fout zou kunnen oordelen met voorbeelden uit de context van de gebouwde
omgeving. Hoofdstuk 16.3 staat tenslotte stil bij de verschillende manieren waarop
actoren, met name architecten, uitvoering geven aan hun werk: soorten van bedrijven
en benaderingen.

                                                                                                                                                           323
324
HOOFDSTUK 16.1: HERITAGE AS COMMONS: IMPLICATIONS
FOR CLASSIFICATION, DESIGN, AND MANAGEMENT

ROBERTO ROCCO EN NICHOLAS CLARKE

INTRODUCTION
Values are at the core of design for the built environment. Values influence not
only the final outcome of a design process, but also the process of design (who gets
involved, how this engagement is managed, and whose voices are heard in the design
process). Values also influence how spatial designs are used, preserved and managed.
Built heritage management is, after economic value, arguably the second-oldest
legislated value system in the built environment. Heritage legislation, after all, aims
to protect values that transcend economic, and use values. Heritage legislation often
protects values in the built environment that increase over time, and therefore, age
is often seen as an essential quality. The aim is to protect heritage values not for the
individual, but for the common good. Over time, the focus of heritage protection
has expanded from the individual monument, to the monument and its direct
environment, to groups of monuments protected as an integral ensemble, to the
conservation of entire cultural landscapes. [Figures 1, 2, 3, 4 and 5]

                                                                                                                                                           325
figure 16.1.1: Building: The Aula of the TUDelft, designed by Van den Broek & Bakema architects, completed in 1966,
was declared a National Monument in 2015. (Photo credits: Aula from the Mekelweg Photo: GJ Dukker, 2004;
Rijksdienst voor het Cultureel Erfgoed, Amersfoort / 502.678)

In the Netherlands, buildings have been protected for more than a century, but the
first fully-fledged legislation protecting national monuments was only adopted in
1961. This, and subsequent legislation, all prescribed values as the basis for evaluation,
protection and management of historical monuments. In the current Dutch Heritage
Act, a built structure, ensemble or cultural landscape can be legally protected as
monument i.e. immovable property that is part of the cultural heritage, due to its
beauty, significance for science, or cultural historical value (Koninkrijk der
Nederlanden, 2015, Article 3.1). Earlier acts set a minimum age of 50-years for a
building before it could be listed, because, it was through, that at least two generations
had to pass to provide for an objective (read "scientific") evaluation.

Other countries have their own systems of legislation and valuation, but in general
they all relate to aesthetics, historical values (commemoration of past events, historical
narrative or simply the passing of time) and rarity. Many countries have systems
through which they subsidise the maintenance, conservation, renovation or reuse of
their built heritage, because the continuation of these built environment features is
thought to be in service of the community in general. Retaining and curating heritage
in the built environment provides a constant in an ever increasingly fast-paced world

326
and therefore contributes to social stability (Holden, 2018). The protection of built
heritage values has greatly contributed to the maintenance and even improvement of
the urban qualities of our cities, bolstering their identity and giving the inhabitants
a sense of historic and contemporary belonging. The aesthetics of historic buildings
and urban and rural landscapes are now of great commercial value.
However, the official valuation of built environment features was and still is often
undertaken by trained experts, often raising questions about the validity of these top-
down valuations. These expert opinions have long term repercussions. For instance,
when an expert identifies a building as a monument, the future of that building and
its environment is changed. The choices available change. A main aim for current and
future generations now becomes preserving the values for which that building was
protected. The same can be said for urban areas that are valued as having heritage
importance. Valuing and listing can be seen as an act of design: they change the
conditions in which we design. Tall buildings are often banned in protected urban
areas, streets are paved to harmonize with the historic character, and, in the case of
the Amsterdam Canal Zone, the bridges and quay walls are maintained in brick to
keep the original atmosphere. The act of listing `designs' cities over time. It also often
opens up different financing possibilities to maintain a building and gives different
stakeholders a stronger or weaker say in the future of the building or area.
As you can see, this is an iterative process: a process in which the outcomes influence
the process, which influences the outcome and so on. The design of the built
environment has a huge impact on a community's values and identity formation and
contributes to the sustainable development of those communities.

                                                                                                                                                           327
figure 16.1.2: Urban environment. The Seventeenth-Century Canal Ring Area of Amsterdam inside the Singelgracht
was protected as a World Heritage property in 2010 as, amongst others an `outstanding example of a built urban
ensemble that required and illustrates expertise in hydraulics, civil engineering, town planning, construction and
architectural knowhow'. (Photo: N de Jong, 2012. Rijksdienst voor het Cultureel Erfgoed, Amersfoort / 10782-9101)

THE RIGHT TO THE CITY

It is estimated that two-thirds of the world's people will live in urban environments
by the year 2050 (Richie & Roser, 2018). One of the main questions for designers of
the built environment is therefore "who does the city belong to"? The answer to this
question depends a lot on the type of society in question and its societal values. Here,
we will examine one possible way to answer this question: the idea of the right to
the city and how this idea connects to ideas of good governance and communicative
planning and design also in heritage planning and design.

The idea of the right to the city comes from the realisation, in democratic societies,
that citizens have the right to influence the design of their living environments. The
right to the city is the right to shape one's living environment to one's needs and
desires (Harvey, 2008; Lefebvre, 1968). This understanding gives insight into how
urban space might be understood in terms of democratic decision-making, inclusion,
and stakeholder engagement. This is especially true in light of communicative theory,
a very important theory for spatial planning and design, which uses ideas of public
reasoning and public justification. This means that design becomes a collective, rather
individual, endeavour. This idea also influences how we "design" heritage
preservation.

328
A democratic, polycentric, and decentralised management of the city gives us the
opportunity to broaden the roles of design, extending both the categorization of
what is design and the range of stakeholders involved in the design process. There
are important challenges ahead: most urban design processes remain in the hands of
"specialists", leaving many voices outside, but this is changing quickly. In this chapter,
we explore the concept of values in design for the built environment in light of
ideas like the right to the city, polycentric governance, and democracy, in the search
for the just and inclusive city, a city that is designed by all its inhabitants, not just
by specialists. We describe the contribution of communicative rationality theory to
planning theory, in light of an innovative conceptual framework that sees design as a
vehicle to achieve citizens' right to the city. Finally, we explore what this means for
heritage management, design and conservation.
But in order to be able to discuss these ideas further, we must answer the question:
why do we need to plan and design heritage in an inclusive and democratic way?

Aalbers and Gibb give a wonderful summary of the concept of right to the city and its
history:

   "It was the French sociologist and philosopher Henri Lefebvre who in 1968 coined the
   phrase `Le droit à la Ville' (the right to the city) (Lefebvre, 1968, 1996). This right, to
   Lefebvre, has both a more abstract and a more real or concrete dimension. The abstract
   dimension is the right to be part of the city as an oeuvre , i.e. the right to belong to and
   the right to co-produce the urban spaces that are created by city dwellers, or, in other
   words: `the right not to be alienated from the spaces of everyday life (Mitchell & Villanueva,
   2010, p. 667). The real dimension is a concrete claim to integrated social, political and
   economic rights, the right to education, work, health, leisure and accommodation in an
   urban context that contributes to developing people and space rather than destroying or
   exploiting people and space _ the right to the city is `like a cry and a demand' and `can only
   be formulated as a transformed and renewed right to urban life ' (Lefebvre, 1996, p. 158)."
   (Aalbers & Gibb, 2014).

Later, David Harvey redefined the right to the city as the "power to shape people's
living environment to their wishes and desires":

   "To claim the right to the city in the sense I mean it here is to claim some kind of shaping
   power over the processes of urbanisation, over the ways in which our cities are made and
   re-made and to do so in a fundamental and radical way" (Harvey, 2008).

There is a strong argument supporting the right to the city as a way to achieve a
better and more inclusive city for all, which has a direct impact on how we value
heritage. This argument is rooted in how common resources are better governed in a
polycentric networked way.

These same realisations have been growing in the built heritage field, leading to
the 2005 Council of Europe Faro Convention on the Value of Cultural Heritage
for Society. The convention specifically calls for a participatory approach to the
identification and curation of heritage. This means that the countries who ratify
the convention commit to "foster an economic and social climate which supports

                                                                                                                                                           329
participation in cultural heritage activities" including in the "identification, study,
interpretation, protection, conservation and presentation" of cultural heritage
(Council of Europe, 2005, Article 4).
The entire built environment is a cultural, economic and ecological heritage. The
stimulus preceded by the Faro Convention calls on society to engender partnerships,
and democratise decision-making in the built environment through the commons of
cultural heritage.

Figure 16.1.3: Cultural Landscape: Droogmakerij de Beemster (Beemster Polder), a former lake turned into farmland in
the 17th Century was protected as World Heritage in 1999. (Photo: F Terpstra, 2002/2005. Rijksdienst voor het
Cultureel Erfgoed, Amersfoort / FE_008794-02)

THE GOVERNANCE OF THE CITY
Elinor Ostrom was an American political economist whose main body of work was
dedicated to understanding the governance of the commons in different societies and
cultural contexts. In 2009, she was awarded the Nobel Prize in Economic Sciences
for her "analysis of economic governance, especially the commons", which she shared
with Oliver E. Williamson.
The most influential part of her work focused on how humans interact with
ecosystems to keep common resources sustainable in the long term. She took special
interest in how traditional (or indigenous) peoples managed their common resources

330
and, more often than not, sustainably managed them in the long run. She noticed that
traditional societies generally developed largely informal (non-written) institutional
arrangements to manage natural resources and avoid resource collapse. Her work
unveiled key elements of the traditional management of the commons, such as
polycentric governance, symmetric communication and subsidiarity (a principle that
holds that social, political, and economic issues should be dealt with at the most
immediate level that is consistent with their resolution) (European Commission,
2020).

These elements mean that when decisions were taken in successful management of
the commons, they usually included a variety of different perspectives and knowledge.
Decisions tended to be fairer and more effective, because they included the interests
of a wide range of members of the community, and their knowledge about the issues
at hand. In this sense, Ostrom was suspicious of grand official schemes decided
very far away from where they would have an effect. She strongly believed in the
power of local decision-making that involves multiple points of view and capacities.
This idea speaks to communicative theory and communicative rationality, in which
communication between a diverse range of actors takes centre stage as a way to
produce shared understandings about the world. In turn, these ideas speak to the idea
of polycentricity in the governance of the commons.

   "Polycentricity is a fundamental concept in the work of Vincent and Elinor Ostrom.
   The term connotes a complex form of governance with multiple centres of decision-
   making, each of which operates with some degree of autonomy (E. Ostrom, 2005) (V.
   Ostrom, Tiebout, & Warren, 1961). The decision-making units in a polycentric governance
   arrangement are often described as overlapping because they are nested at multiple
   jurisdictional levels (e.g., local, state, and national) and also include special-purpose
   governance units that cut across jurisdictions (McGinnis & Ostrom, 2011; E. Ostrom,
   2005). This multilevel configuration means that governance arrangements exhibiting
   polycentric characteristics may be capable of striking a balance between centralized and
   fully decentralized or community-based governance (Imperial, 1999)" (Carlisle & Gruby,
   2019, p. 921).

There are a number of advantages to polycentric governance systems when viewed
from the point of view of the governance of the city, including the incorporation of
multiple perspectives that allows for a better assessment of strengths, weaknesses,
threats and opportunities.

Crucially, polycentric governance, if well-managed, may increase the potential for just
outcomes, especially if vulnerable groups are also represented and have their stakes
recognised. Polycentric governance may also enhance "adaptive capacity, provision
of good institutional fit, and mitigation of risk on account of redundant governance
actors and institutions" (Carlisle & Gruby, 2019,p. 921). In sum, polycentric
governance is a desirable tool for the management of the city.

The work of Ostrom is crucial because she investigates the institutions that are set up
to decide upon the distribution of burdens and benefits of development. She makes a

                                                                                                                                                           331
distinction between formal and informal institutions that have a role in how resources
are governed, that is, how decisions are taken and who are the stakeholders involved,
including the power struggles and imbalances between those stakeholders.
How does this reflect on the management of the city and heritage? We think it is clear
by now that managing heritage implies the creation of shared understandings about
what heritage is, how it should be used and how it should be managed by a wide range
of stakeholders, not only heritage specialists. These principles are of course principles
of democratic participation by all the inhabitants of a city, that is, all the members
of the community that uses the resources of that city, including its heritage. This is
where participatory planning and design can give us some answers.

Figure 16.1.4: Collection: Palace of Assembly, Chandigarh. The modernist Capitol Complex designed under the
leadership of Le Corbusier today forms part of a trans-continental World Heritage property composed of a series of 17
sites or complexes located in seven countries on five continents titled: The Architectural Work of Le Corbusier, an
Outstanding Contribution to the Modern Movement. (Photo: duncid, CC BY-SA 2.0 , via Wikimedia Commons)

COMMUNICATIVE PLANNING AND DESIGN
British planner Patsy Healey offers a step forward in the challenges described by
Ostrom concerning polycentric governance and explains the possibilities of the
communicative turn in planning for the good governance of the city, towards the
"right to the city" and a "city for all". Healey asserts that (...):

   "from the recognition that we are diverse people living in complex webs of economic and
   social relations, within which we develop potentially very varied ways of seeing the world,
   of identifying our interests and values, of reasoning about them, and of thinking about our
   relations with others. The potential for overt conflict between us is therefore substantial,
   as is the chance that unwittingly we may trample on each other's concerns. Faced with such
   diversity and difference, how then can we come to any agreement over what collectively
   experienced problems we have and what to do about them? How can we get to share in a
   process of working out how to coexist in shared spaces? The new wave of ideas focuses on
   how we get to discuss issues in the public realm." (Healey, 1996, p. 219).

332
Healey correctly identifies this "new wave of planning" as having the potential to
reconstruct the public realm and publicness. Communicative planning is largely based
on the ideas of the German philosopher and sociologist Jürgen Habermas, the father
of "communicative rationality". Communicative rationality puts communication at
the centre of human rationality. In other words, it is through communication that
we shape our ideas and arguments, also in the public sphere. In fact, many thinkers
believe this is the great advantage of democracy over other political systems: ideally,
democracy gives space to all kinds of voices to be heard in the public arena, creating a
process of "government by discussion" that is much more effective than a completely
top-down form of government, like a dictatorship (Sen, 2009).

Healey recognizes the influence of Habermas in communicative planning, by positing
that [...]

   "He [Habermas] shows us that we are not autonomous subjects competitively pursuing our
   individual preferences, but that our sense of ourselves and of our interests is constituted
   through our relations with others, through communicative practices. Our ideas about
   ourselves, our interests, and our values are socially constructed through our
   communication with others and the collaborative work this involves. If our consciousness
   is dialogically constructed, surely we are deeply skilled in communicative practices for
   listening, learning, and understanding each other. Could we not harness these capacities
   explicitly to the task of discussion in the public realm about issues which collectively
   concern us?" (Healey, 1996, p. 219).

Healey asserts that ideas of communicative rationality focus on ways of
"reconstructing the meaning of a democratic practice", based on more inclusive
practices of "inclusionary argumentation". For Healey, this is equivalent to a form of
...

   "...public reasoning which accepts the contributions of all members of a political
   community and recognises the range of ways they have of know, valuing, and giving
   meaning. Inclusionary argumentation as a practice thus underpins conceptions of what
   is being called participatory democracy (Fischer, 1990; Held, 1987) (...). Through such
   argumentation, a public realm is generated through which diverse issues and diverse ways
   of raising issues can be given attention. In such situations, as Habermas argues, the power
   of the `better argument' confronts and transforms the power of the state and capital"
   (Healey, 1996, p. 3).

In 2011 UNESCO adopted the Recommendation on the Historic Urban Landscape
(HUL). The approach embodied in the HUL that provides a `tool' for not only
managing change in the city and integrating conservation as an integral driver for
urban planning, but also for giving people a voice in deciding which values are
important enough to transmit to future generations and engendering partnerships to
this aim (UNESCO 2011). This is very important for us, and the point of this essay:
only through participatory communicative planning and design can we include the
values of all members of a community in the design process and can decide, together,
what is heritage and how it should be managed. As we have tried to demonstrate, this
is not only the "right thing" to do, but it is also more effective and has the potential to
deliver better results.

                                                                                                                                                           333
Rather than diminishing the roles of professional designers, planners and heritage
experts, this perspective gives those experts new and innovative roles. They become
steerers of public discussion and their role changes from "top-down designers of
heritage" to "co-designers of heritage". They are still specialists, but rather than taking
decisions on their own, they can help decision-makers take the right decisions in
partnership with citizens.

Figure 16.1.5: Cultural landscape with large-scale urbanisation: Rio de Janeiro: Carioca Landscapes between the
Mountain and the Sea World heritage property. The relationship between urbanisation the natural landscape can also
be considered as heritage, as the example of the city of Rio de Janeiro demonstrates. This special landscape was
included in the World Heritage List in 2012. According to UNESCO, "The site consists of an exceptional urban setting
encompassing the key natural elements that have shaped and inspired the development of the city: from the highest
points of the Tijuca National Park's mountains down to the sea." (UNESCO, 2012) (Photo: Dlaurini, CC BY-SA 4.0 , via
Wikimedia Commons)

VALUES IN PRACTICE
How does this translate into practice? The bottom-up participatory approach does
not invalidate the top-down expert opinion. Rather, the two approaches should be
seen as complimentary to each other. To be able to participate in value-driven
discussions, built environment practitioners need to be able to understand the
language of values (terminology) and how values relate to each other in the built
environment. For the Dutch context, the Cultural Heritage Agency of the Netherlands
have defined a value set to assess built heritage consisting of:

     · Cultural-historical values,
     · Architectural and art-historical values,
     · Setting and ensemble values,
     · Integrity and distinctiveness,
     · Rarity value. (RCE, 2019)

334
This value-set can often be recognised in the statements of significance of buildings
protected at a national, provincial or municipal level. Internationally, many other
value sets are used, and built heritage values are only a part of a larger set of what
are known as cultural values, of which an overview has been created by Tarrafa Silva
& Pereira Roders (2012) [Table 16.1.1], as a refinement of the research presented by
Pereira Roders in her PhD thesis (Pereira Roders, 2007). It is important to emphasise
that these values don't exist in themselves. They emerge only because of the existence
of tangible and intangible attributes, such as materials, form, design, use, location,
spirit, etc.

                                                                                                                                                           335
336
Table 16.1.1. A framework of cultural values in use in the international arena (reproduced with permission from: Tarafa
Silva & Pereira Roders, 2012)

Experts such as architectural historians have been trained to investigate historic
buildings, areas or landscapes through archival research, on-site investigations,
comparison to other similar and different buildings, areas or landscapes, to come to
an abstraction of their heritage values. More recently,
designers are often faced with the challenge of translating these abstractions
contained in statements of significance back to the built fabric they describe. This can
be seen as a process of reverse-engineering: walking back the process of valuation.
This can be quite a daunting task, but there are tools to assist students and
professionals to navigate this process.

One such tool is the building-scale based Interpretation and Valuation process
described by Kuipers & De Jonge (2017). This step-by-step guide can be used to
not only understand which qualities of a monument are legally protected, but also
help in discovering other built heritage values and attributes, through a process of
Chronomapping (mapping the stages and of development of a building), analysing the
values and attributes through use of the Heritage Value Matrix, and then searching
for the challenges or dilemmas presented by the proposed change (Clarke, et al.
2019), to come to a conclusion about the limits of acceptable change. Other more
complex processes, such as Heritage Impact Assessments (HIAs), measure the impact
of a project proposal on heritage values. HIA processes identify values and attributes,
define impacts and measure them against the values established beforehand. If
changes to attributes that support values are inevitable, the HIA can propose ways in
which to reduce or compensate these impacts (called mitigation).

The instruments described above may sound very technical and top-down, but when
carried out well, they can be important tools for public engagement. Valuation and
HIAs should always include stakeholder engagement (ICOMOS 2011). But often these
processes do not yet go far enough to actively engage stakeholders in participatory
planning and co-design. Also, values evolve over time through the continuous changes
in perceptions of society (Council of Europe, 2005, Article 2). What was described as
being of value when a building or landscape was legally protected is never a complete
representation of the built or landscape heritage value it contains at a specific time.
And unprotected buildings or landscapes can also contain values. The Council of
Europe Faro Convention (2005) recognizes "...the need to put people and human
values at the centre of an enlarged and cross-disciplinary concept of cultural heritage"
and aims to emphasize (...) the value and potential of cultural heritage wisely used
as a resource for sustainable development and quality of life in a constantly evolving
society".

New methods of sourcing values though participatory processes are currently being
developed. Analogue methods, such as stakeholder interviews, polls, discussions and
debates can be augmented through digital research using social media and sensing
technologies. Gamification now offers new processes to enhance values-based
participatory planning and co-design.

                                                                                                                                                           337
CONCLUSIONS

Communicative rationality as a theory has had a profound impact on how we
conceive urban planning and design, through communicative and participatory
planning and co-design. We believe this approach is valuable for the planning and
design of our cities and of our heritage as well. For Healey, these ideas have the
potential to reconstruct democratic practice towards more inclusive participatory
forms of democracy based on inclusionary argumentation. Inclusionary
argumentation (Healey, 1997) implies public reason that "accepts the contributions of
all members of a political community and recognises the range of ways we have of
knowing". As a practice, Healey argues, it has the potential to regenerate the public
realm in which diverse issues and diverse ways of raising issues can be given attention.
In such situations, Healey argues, the power of the `better argument' confronts and
transforms the power of the state and capital (Healey, 1996). The process of surveying,
defining and communicating values connected to the heritage of a city or region have
therefore the potential to deliver the right to the city and to create a more inclusive
city for all, in which all kinds of values are recognised and represented in the public
sphere.
Values only exist when they are commonly held. Built heritage values emerge through
communication between people exchanging ideas about the existing environment the
humans have created. Where in the past this communication was between experts,
we are now broadening the discussion to include every stakeholder. Values are our
intangible commons, and their curation should be a common endeavour.

REFERENCES

Aalbers, M. B., & Gibb, K. (2014). Housing and the Right to the City: introduction to
the special issue. International Journal of Housing Policy, 14(3), 207-213.

Carlisle, K., & Gruby, R. L. (2019). Polycentric Systems of Governance: A Theoretical
Model for the Commons. Policy Studies, 47(4), 921-944.

Clarke, N., Zijlstra, H., & de Jonge, W. (2019). Education for adaptive reuse: The TU
Delft Heritage and Architecture experience. DOCOMOMO Journal, 61(3), 67-75.

COUNCIL OF EUROPE. (2005). Council of Europe framework convention on the value of
cultural heritage for society: Faro, 27.X.2005 = Convention-cadre du Conseil de `Europe sur
la valeur du patrimoine culturel pour la societe ; Faro, 27.X.2005. Strasbourg: Council of
Europe.

European Commission. (2020). "The principle of subsidiarity."                 from
https://www.europarl.europa.eu/factsheets/en/sheet/7/the-principle-of-
subsidiarity [Online Resource].

Fischer, F. (1990). Technocracy and the Politics of Expertise. London: Sage.

Harvey, D. (2008). The Right to the City. New Left Review, Sept/ Oct(53), 23-40.
Retrieved from https://newleftreview.org/issues/ii53/articles/david-harvey-the-
right-to-the-city

338
Healey, P. (1996). The communicative turn in planning theory and its implications
for spatial strategy formation. Environment and Planning B: Planning and Design, 23,
217-234.

Held, D. (1987). Models of Democracy. Cambridge: Polity Press.

Holden, G. (2018). Top-up: Urban Resilience through Additions to the Tops of City
Buildings. In H. Remøy, & S. J. Wilkinson, (Eds.), Building Urban Resilience Through
Change of Use (pp. 105-120). Hoboken: Wiley-Blackwell.

ICOMOS (2011). Guidance on Heritage Impact Assessment for Cultural World Heritage
Properties. Paris: International Council on Monuments and Sites (ICOMOS)

Imperial, M. T. (1999). Institutional Analysis and Ecosystem-Based Management:
The Institutional Analysis and Development Framework. Environmental Management,
24(4), 449-465.

Koninkrijk der Nederlanden, 2015. Erfgoedwet. s.l: sn.

Kuipers, M., & De Jonge, W. (2017). Designing from Heritage: Strategies for Conservation
and Conversion. Delft: BK Books. Available from: https://books.bk.tudelft.nl/press/
catalog/book/isbn.9789461868022.

Lefebvre, H. (1968). Le Droit à la ville. Paris: Anthropos.

Lefebvre, H. (1996). Writings on Cities. Oxford: Blackwell.

McGinnis, M. D., & Ostrom, E. (2011). Reflections on Vincent Ostrom, Public
Administration, and Polycentricity. Public Administration Review, 72(1), 15-25.

Mitchell, D., & Villanueva, J. (2010). Right to the City. In R. Hutchinson, M. B. Aalbers,
R. A. Beauregard, & M. Crang (Eds.), Encyclopaedia of Urban Studies (pp. 667-671). Los
Angeles, CA: Sage.

Ostrom, E. (2005). Understanding Institutional Diversity. Princeton, NJ: Princeton
University Press.

Ostrom, V., Tiebout, C. M., & Warren, R. (1961). The Organization of Government
in Metropolitan Areas: A Theoretical Inquiry. American Political Science Review, 55,
831-842.

Pereira Roders, A.R. (2007). Re-architecture : lifespan rehabilitation of built heritage.
Technische Universiteit Eindhoven

RCE [Rijksdienst voor Cultureel Erfgoed], 2019. "Waarderingescriteria". from
https://www.cultureelerfgoed.nl/onderwerpen/waarderen-van-cultureel-erfgoed/
documenten/publicaties/2019/01/01/waarderingscriteria [Online Resource].

Ritchie, H., & Roser, M. (2018). "Urbanization." from: https://ourworldindata.org/
urbanization [Online Resource].

                                                                                                                                                           339
Sen, A. (2009). The idea of justice. Cambridge, Mass.: Belknap Press of Harvard
University Press.
Tarrafa Silva, A. & Pereira Roders, A. (2012). Cultural Heritage Management and Heritage
(Impact) Assessments. Cape Town: Joint CIB
W070, W092 & TG72 International Conference on Facilities Management,
Procurement Systems and Public Private Partnership.
UNESCO (2011). Recommendation on the Historic Urban Landscape. Paris: UNESCO
UNESCO (2012). "Rio de Janeiro: Carioca Landscapes between the Mountain and the
Sea." from https://whc.unesco.org/en/list/1100/ [Online Resource].

340
HOOFDSTUK 16.2: ETHIEK IN ARCHITECTUUR EN BOUW

FRED HOBMA EN SABINE ROESER

       Wat is goed om te doen als ik word gevraagd om een ontwerp te maken voor de
        verbouw van een gebouw, terwijl ik weet dat de (nog levende) architect van het

           oorspronkelijke gebouw absoluut is gekant tegen de verbouwplannen van de
                                                                                              opdrachtgever?

    Wat is goed om te doen als ik als junior architect in een team sterk betwijfel of een
       voorgestelde ontwerpoplossing wel veilig is en denk dat die mogelijk tot ernstig
      letsel van gebruikers kan leiden, terwijl de ervaren architecten in het team stellig

   beweren dat de oplossing geen problemen zal geven? Doe ik niets, met als mogelijk
    gevolg dat er zwaar gewonden zijn? Doe ik wel wat, met als mogelijk gevolg dat ik

                                                   geridiculiseerd word door mijn seniorcollega's?

WAT IS ETHIEK?

Bovenstaande vragen zijn voorbeelden van ethische vragen. Ethiek is een tak van de
filosofie (ook moraalfilosofie genoemd) die zich bezighoudt met een reflectie op de
vraag: wat is juist handelen?

Met andere woorden, de ethiek denkt na over wat `goed' en wat `kwaad' is. Het
wordt daarom ook wel de `leer van goed en kwaad' genoemd. Ethiek is normatief: het
gaat erom wat idealiter het geval zou moeten zijn, of welke handelingen we idealiter
zouden moeten uitvoeren. Ethiek gaat dus over normen en waarden. Met `waarden'
wordt bedoeld wat wenselijk is om na te streven, te bevorderen, te bewaren of te
beschermen. Vaak hebben waarden de vorm van abstracte idealen of doelen. Denk aan
`vrijheid' of `privacy'. Normen schrijven voor welke handelingen moreel zijn vereist,
toegestaan of verboden, zoals `je mag niet stelen/liegen/doden' etc.

Ethische vraagstukken spelen op allerlei terreinen van het leven. De vragen waarmee
dit hoofdstuk begint laten zien dat ethiek zich ook uitstrekt tot de bouwkunde. Tevens
laten ze zien dat ethiek niet per sé abstract is. Door de focus op `handelen', in dit geval
van bouwkundigen, heeft het juist een grote praktische betekenis. Over het antwoord
op ethische vragen kan verschillend worden gedacht. Een antwoord zal afhangen
van o.m. de waarden en normen die mensen hanteren. Ethische reflectie kan ertoe
bijdragen om dergelijke waarden expliciet te maken en verschillende argumenten
voor en tegen af te wegen.

                                                                                                                                                           341
Sommige ethische vraagstukken zijn dilemma's. Een dilemma is een keuze tussen
twee of meer alternatieven, die alle even moreel problematisch zijn. Op het vlak van
de bouwkunde is het volgende een voorbeeld van een dilemma:

   Pro bono werk

   Gedurende een economische crisis, is het voor bouwkundestudenten moeilijk om een
   betaalde stage te vinden. De grote bureaus hebben al veel medewerkers moeten ontslaan.
   Daarom besluiten, in een bepaalde stad, een aantal studenten en werkloze architecten te
   gaan samenwerken. Ze zullen pro bono (gratis) een aantal publieke projecten ontwerpen,
   waar de bewoners in bepaalde wijken baat bij zullen hebben. Echter, een aantal
   professionals stelt hierbij ethische vragen. De studenten en werklozen werken gratis.
   Daarmee concurreren ze eigenlijk oneerlijk met de architectenbureaus die wel honorarium
   voor hun diensten vragen (en die toch al in financiële problemen zijn door de crisis).

Het dilemma is de keuze tussen de volgende opties die allebei morele voor- en nadelen
hebben: 1. gratis ontwerpen en daarmee oneerlijk concurreren, of 2. afzien van gratis
ontwerpen en geen ontwerpervaring opdoen, plus wijken die niet kunnen profiteren
van de ontwerpen.

Iedereen in de wereld van de bouwkunde krijgt te maken met vragen op het gebied
van de ethiek. Uiteindelijk sta je in een concrete casus voor de vraag: `wat is hier goed
(of juist niet goed) om te doen?'. Dit hoofdstuk geeft daarom een schets van ethiek in
de bouw. Daarbij gaan we onder meer in op verschillende manieren waarop ethische
vragen kunnen worden benaderd om tot een antwoord te komen.

ETHISCHE BENADERINGEN

Ethici gebruiken allerlei verschillende benaderingen om dit soort vragen te
bespreken. In deze paragraaf zullen we een aantal belangrijke ethische benaderingen
introduceren. Elk van deze benaderingen kan helpen bij het nadenken over de vraag
wat in een specifieke situatie het juiste is om te doen.

Consequentialisme

Deze benadering houdt in dat de consequenties, ofwel de verwachte resultaten,
bepalen of een handeling goed of fout is. Een specifieke vorm van het
consequentialisme is het utilisme. Volgens het utilisme moet de handeling worden
gekozen, die het grootste geluk voor het grootste aantal mensen teweeg brengt. Wat
telt is het eindresultaat (de consequentie), niet de handeling zelf. Bijvoorbeeld: om een
slag te winnen, mag je als legerleiding een bataljon (1000 soldaten) opofferen.

Deontologie (plichtenleer)

Deze benadering stelt dat er absolute, voor iedereen geldende gedragsregels zijn, op
basis waarvan moet worden bepaald of een handeling goed is of niet. De uitkomst
van de handeling doet er verder niet toe, als maar in overeenstemming met de
gedragsregel wordt gehandeld. Verder is het belangrijk dat een ander nooit als middel

342
voor een goed doel mag worden gebruikt. Bijvoorbeeld: martelen is altijd moreel
verkeerd, ook al zou je door het martelen van één persoon, de levens van honderden
onschuldige mensen kunnen redden.

Deugdenethiek

Deze benadering behelst dat een handeling juist is, als een `deugdzame', ofwel goede,
persoon de handeling ook zou verrichten. Deugden vormen een ideale balans tussen
uiterste karaktertrekken. Moed is bijvoorbeeld een deugd, en een moedig iemand
weet de uitersten van roekeloosheid en lafheid te vermijden. Een deugdzaam iemand
`ziet' wat de juiste balans is in een specifieke situatie. Voorbeeld van een kwestie die
met deugdenethiek benaderd kan worden: de directeur-eigenaar van een goedlopend
architectuurbureau koopt als bedrijfsauto een luxe model ter waarde van  120.000.
De medewerkers krijgen het standaard CAO-salaris. Zou een deugdelijk persoon dit
doen?

Intuïtionisme / contextualisme

Deze benadering zegt dat je per context een afweging moet maken tussen
deugdethische, deontologische en consequentialistische overwegingen. In allerlei
situaties mogen we inderdaad mensen niet als middel gebruiken om een goed doel
te bereiken, maar in grootschalige infrastructurele projecten zullen we vaak
consequentialistische afwegingen moeten maken om schade voor mensen te
beperken, ook al kunnen we deze niet geheel uitsluiten. Zo is bijvoorbeeld het gebruik
van niet duurzame energiebronnen schadelijk voor mens en dier, maar op dit moment
ook deels onvermijdelijk om bijvoorbeeld gezondheidszorg en industriële productie
mogelijk te maken.

Het interessante is dat toepassing van de verschillende benaderingen op één en
hetzelfde dilemma (of vraagstuk) tot verschillende uitkomsten kunnen leiden op de
vraag wat juist is. Dat geldt ook voor het `Pro bono-dilemma' van de vorige paragraaf.
Toepassing van het consequentialisme leidt tot het antwoord dat het goed is om het
werk pro bono te doen, als daarvan in de wijken meer mensen profiteren dan het
aantal architecten van bureaus dat erdoor geschaad is. Dat is in essentie het resultaat
van toepassing van de regel dat het grootste geluk voor het grootste aantal mensen
doorslaggevend is. Toepassing van deontologie zou er ook toe leiden dat het goed is
om pro bono werk te doen, als we de gedragsregel toepassen dat je je talenten moet
aanwenden om anderen te helpen; in dit geval de bewoners van de wijken waarin de
publieke projecten plaatsvinden. Dat architecten van bureaus daardoor minder werk
hebben, doet niet er zake. Toepassing van de deugdenethiek zou echter tot een ander
antwoord kunnen leiden. Dat is het geval als je van mening bent dat een deugdelijk
persoon geen pro bono werk zal verrichten als daardoor architecten van bureaus het
brood uit de mond wordt gestoten. Op basis van het intuïtionisme zou een oplossing
kunnen zijn dat architectenbureaus jonge en werkeloze architecten een stageplek
zouden kunnen geven om zo alsnog werkervaring op te kunnen doen, zonder de
markt voor architecten te beschadigen. Dit zou een context-specifieke oplossing van
het dilemma kunnen zijn waaraan alle partijen op basis van deugdelijkheid bijdragen.

                                                                                                                                                           343
Deze theorieën kunnen ook licht werpen op de aan het begin van het hoofdstuk
genoemde ethische vraagstukken. Misschien zullen ze geen eenduidige oplossingen
leveren, maar ze kunnen helpen om ethische aspecten expliciet te maken en voor- en
nadelen van handelingsopties duidelijker te maken. Dit kan bijdragen aan een meer
weloverwogen ethische afweging.

INTEGRITEIT

`Integriteit' is een specifiek onderdeel van de ethiek. Integriteit is een persoonlijke
eigenschap die inhoudt dat iemand eerlijk is, betrouwbaar en niet-omkoopbaar, ook
in een professionele context. Fraude, witwassen en omkoping zijn voorbeelden van
niet-integer gedrag. Bepaalde vormen van niet-integer gedrag zijn juridisch strafbaar.

De bouw- en vastgoedsector is niet gevrijwaard gebleven van niet-integer gedrag.
Een berucht voorbeeld is de zogenoemde Bouwfraude. Deze speelde zich af in de
relatie tussen opdrachtgevers en aannemers. Vanaf 1990 tot 2000 is door aannemers
grootschalig gefraudeerd bij overheidsopdrachten. Aannemers maakten bij openbaar
aanbesteedde projecten onderling prijsafspraken. De aannemer die de opdracht kreeg,
vergoedde aan zijn concurrenten een bepaald bedrag. Een parlementaire enquête van
de Tweede Kamer in 2002 stelde deze praktijken bloot.

Een ander spraakmakend voorbeeld van niet-integer gedrag is de Vastgoedfraude;
ook wel bekend onder de naam Klimopzaak. Directeuren van pensioenfondsen
verkochten in ruil voor smeergeld vastgoed uit hun portefeuille voor zeer ongunstige
prijzen. De meeropbrengst werd verdeeld. Ook werden spookfacturen (facturen
waarvoor geen diensten waren verleend) door bedrijven betaald, waarna het
ontvangen geld werd weggesluisd. De handel in vastgoed is door deze praktijken in
een kwaad daglicht gesteld. Het boek De Vastgoedfraude door Van der Boon en Van
der Marel (2009) geeft een inkijk in de sinistere wereld van zwendel met vastgoed.

Het is mogelijk dat bepaalde kenmerken van de vastgoedsector niet-integer gedrag
vergemakkelijken. Dat zijn: de omvang van transacties (grote projecten met grote
bedragen); de beperkte transparantie van prijsvorming (wat is een gebouw waard?); de
betrokkenheid van vele partijen en, ten slotte, de gemakkelijke toegankelijkheid van
de sector voor nieuwe partijen (in tegenstelling tot bijvoorbeeld de medische sector,
waarvoor je bepaalde diploma's moet hebben vooraleer je toegang hebt tot de sector).

ESTHETISCH DUURZAME ARCHITECTUUR ALS ETHISCH VRAAGSTUK

In de context van architectuur speelt nog een andere belangrijke ethisch relevante
dimensie een rol, namelijk esthetica. Gebouwen bepalen het landschapsbeeld en
hebben daardoor grote impact op het welzijn van mensen. Bij gebouwen lopen we
het risico dat ze al na enkele jaren esthetisch gezien verouderen. Sterker nog, ze
kunnen worden gezien als aantasting van de omgeving. Hier bevinden we ons op
het raakvlak van esthetiek en ethiek: esthetisch niet (meer) duurzame architectuur
is moreel problematisch. Zo bezien kunnen we esthetica als ethisch relevante
risicofactor in de architectuur beschouwen. Het heeft immers te maken met

344
onzekerheid (hoe kijken we over een aantal jaren tegen de esthetica van een gebouw
aan), slechte esthetica kan ons welzijn aantasten en een slechte esthetica zadelt
toekomstige generaties op met gebouwen die de omgeving schaden.

Dit plaatst architecten voor de uitdaging om rekening te houden met een tijdloze
esthetische smaak en tegelijkertijd in esthetisch opzicht vernieuwend te zijn. Dat kan
natuurlijk op een hele veilige manier. Zoals de variaties op de geliefde woningen uit
de jaren '30 van de vorige eeuw, die we zoveel in Vinex-wijken zien. Maar dit zouden
we als een ietwat gemakzuchtige vorm van esthetica zien; er worden geen nieuwe
grenzen verkend. Dat betekent echter weer niet dat voor vernieuwing ideologie op
de eerste plaats zou moeten staan. Dat was wel het geval bij de functionalistische
architectuur van begin van de vorige eeuw. Die kon het verwijt worden gemaakt dat
ze een reductionistisch mensbeeld aanhing: de mens werd ontdaan van emoties, en
architectuur diende vooral efficiënt te zijn. Soms resulteerde dat in gebouwen en
omgevingen die door velen als kil en zielloos werden ervaren. Veel mensen willen niet
in een dergelijke omgeving wonen. Het is echter goed mogelijk om vernieuwend te
zijn en tegelijkertijd de menselijke maat in het oog te houden.

Hoe kunnen we dan bepalen hoe een esthetisch verantwoord gebouw eruit moet
zien? Daarvoor kunnen architecten morele en esthetische emoties gebruiken als gids.
Morele emoties zijn emoties die motiveren tot goed gedrag en het laten van slecht
gedrag. Voorbeelden zijn sympathie en compassie. Met behulp van morele emoties
kunnen architecten zich inleven in mogelijke gebruikers en hun belevingswereld
(Roeser 2018). Esthetische emoties zijn bijvoorbeeld vreugde, opwinding, fascinatie,
bewondering en ontroering (Frijda, 2005). Dergelijke emoties kunnen een gids zijn,
onder meer om ontmenselijkte architectuur te voorkomen. Esthetische emoties
kunnen helpen bij het zoeken naar sublieme vormgeving. Daarbij zouden architecten
hun emoties en verbeelding zo moeten inzetten, dat ze zich zo goed mogelijk kunnen
verplaatsen in een zo breed mogelijk publiek - ook met het oog op de toekomst. Zo
kunnen esthetische risico's, waarmee deze paragraaf begon, verkleind worden en dit
kan bijdragen aan het scheppen van esthetisch duurzame architectuur (Roeser 2009,
2013, 2018).

TEN SLOTTE

Ieder vakgebied krijgt te maken met ethische vraagstukken. Ook de bouwkundige
discipline. Vaak in de vorm van dilemma's, waarbij er geen eenvoudige keuze mogelijk
is. Veelal gaat het in essentie om de vraag: wat is in dit geval, onder deze
omstandigheden, juist handelen? Bij de beantwoording van dit soort vragen kan de
ethiek te hulp schieten. Het is bij uitstek het specialisme dat zich bezighoudt met
een systematische reflectie op de vraag: wat is juist handelen? In dit hoofdstuk zijn
een aantal belangrijke ethische benaderingen kort besproken: consequentialisme,
deontologie, deugdenethiek en intuïtionisme. Weliswaar kan niet worden verwacht
dat toepassing van deze benaderingen altijd een direct een pasklaar antwoord
oplevert, ze kunnen niettemin behulpzaam zijn om allerlei lastige kwesties te
doordenken en morele vraagstukken expliciet te maken. Daarmee heeft de ethiek ook
een praktisch belang voor de bouwkunde en de architectuur in het bijzonder. Dit
hoofdstuk gaf daarvan enkele voorbeelden.

                                                                                                                                                           345
BRONNEN
Frijda, N.H. (2005). De emoties. Een overzicht van onderzoek en theorie. Amsterdam,
Nederland: Bert Bakker.
Roeser, S. (2009). Esthetisch duurzame architectuur. Esthetica als risicofactor en
emoties als gids. ArchitectuurNL, 8, 2-14.
Roeser, S. (2013). Aesthetics as a risk factor in designing architecture. In C. Basta,
& S. Moroni (Eds.), Ethics, Design and Planning of the Built Environment. (pp. 93-105).
Dordrecht, The Netherlands: Springer.
Roeser, S. (2018). Risk, Technology, and Moral Emotions. Londen: Routledge.
Van der Boon, V., & Van der Marel, G. (2009). De vastgoedfraude. Miljoenenzwendel aan
de top van het Nederlandse bedrijfsleven. Amsterdam, Nederland: Nieuw Amsterdam.

346
HOOFDSTUK 16.3: PROFESSIONALITEIT EN ONDERNEMERSCHAP

HANS WAMELINK EN MARINA BOS-DE VOS

Dit hoofdstuk gebruikt bewerkte onderdelen uit Hoofdstuk 1 Het Bouwproces van R.P. Geraedts
en J.W.F. Wamelink in Inleiding Bouwmanagement (2010) en uit De toekomstige rol van de
architect; een wetenschappelijke ontwerpgids van M. Bos-de Vos e.a. (2018)

INTRODUCTIE

Netwerken van organisaties en professionals ontwerpen, ontwikkelen en realiseren
de gebouwde omgeving. De bouwkundig ingenieur heeft ergens in dit netwerk een
cruciale rol, hetzij als architect, stedenbouwkundige, technisch specialist of
projectmanager. De rol of positie van de bouwkundige wisselt van project tot project.
Dit maakt het werk als professional aan de ene kant interessant, aan de andere kant
vergt dit een continu bewustzijn van die wisselende positie en rol, waarbij de
professional voortdurend afwegingen op basis van belangen en waarden maakt (zie
hoofdstuk 16.1).
In dit hoofdstuk staan de verschillende aspecten van de rol van een bouwkundig
ingenieur centraal. Allereerst wordt ingegaan op de verschillende rollen die een
bouwkundige ingenieur vervult in het projecten netwerk, over het algemeen als
medewerker binnen een private of publieke organisatie, zoals gemeentes,
architectenbureaus, ingenieursbureaus, ontwikkelaars, bouwbedrijven en
projectmanagement bureaus.
Vervolgens wordt nader stilgestaan bij de rol van de architect en het
architectenbureau in het bouwproces. De werkwijze en structuur van het
architectenbureau worden toegelicht aan de hand van een typologie en vier veel
voorkomende rollen.
Het hoofdstuk sluit af met een beschrijving van de afwegingen die een architect
voortdurend dient te maken. In het hiervoor beschreven project netwerk en de eigen
organisatie spelen verschillende waarden een rol. Daarnaast hebben de organisaties
verschillende belangen. Een architect maakt afwegingen die invloed hebben op die
verschillende waarden en belangen, zowel van zijn klant (gebouw), de omgeving, als
zijn eigen belang, als mens of ondernemer (bijvoorbeeld financieel, reputatie).

                                                                                                                                                           347
ROLLEN VAN DE BOUWKUNDIG INGENIEUR

Bij de voorbereiding en uitvoering van bouwprojecten zijn vaak tientallen
verschillende organisaties betrokken (Geraedts & Wamelink, 2010). Alle partijen
hebben een specifieke betekenis of rol in het totale proces. Sommige partijen zijn
vooral in het begin van een project (de ontwerpfase) betrokken, zoals
architectenbureaus en ingenieursbureaus. Andere partijen spelen in de
uitvoeringsfase een dominante rol en weer andere verzorgen de coördinatie tijdens
zowel de ontwerp- als uitvoeringsfase. Figuur 16.3.1 geeft een globaal overzicht van
activiteiten die plaatsvinden tijdens de verschillende fasen van een bouwproject.

Met kennis van bouwtechniek, bouwprocessen en ontwerpvaardigheden kan de
bouwkundig ingenieur, mede afhankelijk van persoonlijke eigenschappen bij een
groot aantal van de in figuur 16.3.1 genoemde organisaties werkzaam zijn, zowel
aan de private als publieke kant, bijvoorbeeld bij gemeentes, architectenbureaus,
ingenieursbureaus, ontwikkelaars, bouwbedrijven en projectmanagement bureaus.
Een bouwkundig ingenieur kan in de praktijk verschillende rollen vervullen, die van
ontwerper, adviseur of (project)manager. Vaak betreft het een combinatie van rollen.
Binnen een ingenieursbureau bijvoorbeeld, ontwikkelt de bouwkundig ingenieur zich
als expert op een beperkt aantal technische gebieden, waarbij een ontwerpende en
adviserende rol gecombineerd wordt. Bij de bouwmanagementbureaus zijn
bouwkundig ingenieurs werkzaam die niet continu met alle details van ontwerp of
techniek bezig willen zijn maar juist het overzicht willen behouden. Het belang van
de klant wordt daarbij in ogenschouw genomen bij het coördineren van alle ontwerp-
en bouwwerkzaamheden in het project. In dat geval zal de bouwkundig ingenieur
vooral een sturende rol hebben waarbij kennis en vaardigheden op het gebied van
bouwkundig ontwerpen en techniek met name van pas komen bij het begrijpen van
het proces en de positie van de betrokken partijen daarin (zie ook hoofdstuk 15.3).
Veel bouwkundigen zijn werkzaam bij een ontwerpbureau, een architecten- of
stedenbouwkundig bureau. Ook binnen deze groep van bureaus zien we dat de
bouwkundig ingenieur verschillende rollen kan invullen. De volgende paragrafen
gaan hier nader op in.

348
Figuur 16.3.1: huisvestingscylcus en partijen in het bouwproces (bron: Geraedts & Wamelink, 2010).

DE BOUWKUNDIG INGENIEUR ALS ARCHITECT

Niet alle bouwkundig ingenieurs mogen zich architect noemen. De Wet op de
architectentitel (WAT) regelt een systeem van titelbescherming (Wettenbank 2020).
Het systeem van titelbescherming houdt in dat alleen degene die als architect,
stedenbouwkundige, tuin- en landschapsarchitect of interieurarchitect staat
ingeschreven in het architectenregister, de betreffende titel mag voeren. Aan
inschrijving stelt de wet opleidings- en beroepservaringseisen (Architectenregister,
2020). Naast een kwalificerend diploma (bijvoorbeeld het diploma van één van de
tracks Architecture, Urbanism, of Landscape architecture van de masteropleiding
Architecture, Urbanism and Building Sciences aan de TU Delft) is de `kandidaat'
architect verplicht om beroepservaring op te doen voordat hij of zij zich kan
inschrijven in het architectenregister. Dit wordt de beroepservaringsperiode, ook wel
BEP, genoemd. Deze vereiste is in 2010 aan de WAT toegevoegd en trad op 1 januari
2015 in werking. De aanleiding voor deze aanpassing van de WAT was onder andere
de toegenomen complexiteit van het architectenvak en het feit dat het bouwproces
meer en bredere kennis en vaardigheden van de ontwerper vereist. Daarnaast sluit het
aan bij de verplichte beroepservaring in andere Europese landen.
Deze aanpassing van de Wet op de architectentitel laat zien dat de rol en positie van de
architect aan veranderingen onderhevig is. Van oudsher was de architect een allround
professional die de opdrachtgever adviseerde vanaf het eerste initiatiefstadium tot
en met de oplevering van een bouwwerk. De architect was expert op het gebied
van de vertaling van de wensen van een opdrachtgever via een Programma van
Eisen tot een ontwerp, inclusief de daarvoor benodigde expertise op het gebied van

                                                                                                                                                           349
constructies, installaties en uitvoeringsmethodieken. In veel gevallen was de architect
bovendien verantwoordelijk voor de organisatie en de kwaliteit van de uitvoering
van het bouwwerk (Duffy & Rabeneck, 2013). Bij uitstek dus een combinatie van de
eerdergenoemde rollen als ontwerper, adviseur en manager.
Tegenwoordig is de rol van de architect meer gediversifieerd. Door de toenemende
complexiteit van bouwopgaven en bouwprocessen ontstaat behoefte aan verdere
specialisatie en taakverdeling en daarmee een grotere focus op één specifieke rol. `De
architect' is nu bijvoorbeeld werkzaam als:

     · Leider van een proces en vormgever (ontwerpende en sturende rol)

     · Vormgever (ontwerpende rol)

     · Consultant voor de opdrachtgever (adviserende rol)

     · Adviseur voor het gebruik van gebouwen (adviserende rol)

     · Vormgever/productontwikkelaar bij toeleverende be¬drijven (ontwerpende
         rol)

TYPERING ARCHITECTENBUREAUS

Coxe et al. (Coxe, 1986) typeren architectenbureaus met behulp van drie verschillende
profielen: strong idea, strong service en strong delivery bureaus. Uiteraard hoeft het
niet zo te zijn dat een bureau zuiver aan één van deze profielen voldoet. In de praktijk
zal men in het geval van een specifiek architectenbureau een combinatie van profielen
herkennen.

Strong idea firms

De toegevoegde waarde van dit type bureau bestaat uit het leveren van expertise
en innovatieve creativiteit om vooruitstrevende ontwerpen te creëren voor unieke
projecten van zeer diverse aard (Coxe, 1986). Dit zijn de bureaus die (wereldwijd) in
het nieuws komen met vernieuwende architectuur en een eigen ontwerpstijl. Bekende
Nederlandse voorbeelden van dit type bureau zijn MVRDV en OMA. Binnen dit type
bureaus zijn de hiervoor genoemde rollen allen herkenbaar. De meeste strong idea
bureaus richten zich met name op het ontwerpen, maar een aantal ook op de meer
technische uitwerking, de sturing van het project of delen ervan.

Strong service firms

De toegevoegde waarde van deze bureaus zit in het leveren van betrouwbaarheid
en ervaring, met name voor complexe opdrachten. De te leveren expertise wordt
toegesneden op de specifieke karakteristieken van de opgave en de wensen van de
opdrachtgever. EGM architecten en Wiegerinck architecten zijn voorbeelden van
bureaus die onder deze noemer vallen. In vergelijking met de architectuur van strong
idea bureaus zijn de ontwerpen die ontstaan vanuit deze doelstellingen in de regel
architectonisch minder vernieuwend en meer gericht op de functionele kwaliteit.
Daarbij zijn de ontwerpoplossingen sterk afgestemd op de wensen van diverse
betrokken partijen.

350
Strong delivery firms

Deze bureaus richten zich op het verlenen van zeer efficiënte dienstverlening voor
meer routinematige opdrachten. De werkzaamheden van deze bureaus zijn gericht
op het herhalen van eerder ontwikkelde oplossingen die qua techniek, budget en tijd
zeer betrouwbaar zijn. De toegevoegde waarde van deze bureaus zit dan ook voor een
deel in het ondersteunen van de beperking van projectrisico's. Met betrekking tot de
architectonische kwaliteit lijkt het niet tot de doelstellingen van dit type bureau te
behoren om spraakmakende architectuur te leveren.

ROLIDENTITEIT VAN ARCHITECTENBUREAUS IN PROJECTEN

De indeling van bureauprofielen in de voorgaande paragraaf is ingegeven vanuit de
traditionele positie van een architectenbureau: het op klantvraag ontwerpen van en
adviseren over gebouwen. Anno 2020 is deze indeling nog steeds herkenbaar. Echter,
de laatste decennia zien we dat de rollen die architecten vervullen binnen projecten
steeds diverser zijn geworden (Bos-de Vos et al., 2018). De traditionele vastomlijnde
set van activiteiten (ontwerpen, adviseren en sturen) en verantwoordelijkheden van
de architect is vervangen door een enorme veelheid aan rollen, die zowel worden
ingegeven door de wensen en eisen vanuit het project als de professionele identiteit
van het architectenbureau.
Uit onderzoek (Bos-de Vos et al., 2018) zijn vier generieke rolidentiteiten naar voren
gekomen die architectenbureaus hanteren in hun projecten:

     · De initiator

     · De productontwikkelaar

     · De specialist

     · De integrator

Kenmerkend voor deze rolidentiteiten is de positie die het architectenbureau kiest in
de keten. Deze keuze is op zijn beurt weer van invloed op de eigen bedrijfsvoering van
het bureau en de samenwerking in de (project)keten.
De initiator is degene die het project initieert: Het bureau ziet kansen en probeert
die, vaak samen met andere stakeholders waar te maken. De laatste jaren zijn er
bijvoorbeeld steeds meer architecten die naast het ontwerpen ook zelf projecten
ontwikkelen, zoals transformaties van gebouwen van de ene functie naar de andere.
Om het risico van de ontwikkelingsactiviteiten niet te vermengen met de
ontwerpactiviteiten van het ontwerpbureau, richt men hiervoor vaak een apart bedrijf
op. Een bekend Nederlands voorbeeld is CEPEZED in Delft.
De productontwikkelaar ziet kansen om ontwerp competenties in te zetten voor
productontwerp, die vaak in gebouwen verwerkt worden, zoals gevels. Een ander
voorbeeld is het intelligente slot genaamd `Friday' dat door Bjarke Ingels is ontworpen
en op de markt gebracht. Ook zijn er bureaus die hele gebouwen als producten op de
markt brengen, zoals bijvoorbeeld tiny houses.
Weer andere bureaus presenteren zich als specialist, excellerend op een specifiek
onderwerp, zoals bijvoorbeeld de BIM-specialist, of deskundige op het gebied van
duurzaamheid, bijvoorbeeld Thomas Rau. Een dergelijk bureau acteert in het netwerk

                                                                                                                                                           351
om een specifiek probleem mede op te lossen.
De laatste rolidentiteit is de integrator, de spin in het web die lijnen uitzet en te allen
tijde overzicht op en controle over het geheel houdt.

OMGAAN MET SPANNING TUSSEN ROLLEN: DE ARCHITECT ALS
ONDERNEMER

Vanuit de in de vorige paragraaf genoemde rolidentiteiten creëert de architect waarde.
`Gebruikswaarde' voor de uiteindelijke gebruikers (opdrachtgever/eindgebruiker/
maatschappij). Daarnaast creëert de architect waarde voor zichzelf. In eerste instantie
denk je hierbij aan `financiële waarde'. Immers, de architect zal betaald moeten
worden voor zijn diensten (door de opdrachtgever). Voor veel bureaus gaat het over
veel meer dan louter de financiële waarde. Deze, niet monetaire waarde voor het
architectenbureau valt samen onder de term `professionele waarde' (Bos-de Vos,
Wamelink, & Volker, 2016). Denk hierbij aan prestige en kwaliteit in relatie tot de
reputatie van het bureau. Het is vaak lucratiever om op lange termijn een goede
reputatie op te bouwen dan op korte termijn veel winst te maken. Of denk aan
innovatie en kennis in relatie tot de ontwikkeling van het bureau. Ieder project levert
immers weer nieuwe kennis op die het bureau in de toekomst bij de volgende
projecten kan gebruiken.
Tijdens een project zal de architect verschillende doelen nastreven: een hoge
klanttevredenheid van zowel opdrachtgever als eindgebruiker, het afleveren van
kwalitatief goed werk en een financieel gezond bureau.

Figuur 16.3.2 Verschillende vormen van waarde (eigen werk).

Daarbij zal de architect een balans proberen te vinden tussen de verschillende vormen
van waarde die hierboven genoemd werden: gebruikswaarde, financiële waarde en
professionele waarde (zie figuur 16.3.2). Vragen zoals: `wat vind ik belangrijk: een
vergaand gedetailleerd ontwerp, een goede betaling voor het gepresteerde of aspecten
als imago, kennisverwerving' spelen dan een rol. Hoe kun je nu als architect omgaan
met de spanning tussen het creëren van waarde voor zowel je bureau en jezelf als voor
de opdrachtgever en andere betrokkenen?
Om gesprekken over waarde in een project goed te kunnen voeren, is het belangrijk
dat de architect weet waar zijn of haar toegevoegde waarde ligt en welke diensten
geboden worden, daarbij rekening houdend met de kwaliteiten en de financiële
mogelijkheden van het bureau. Over het algemeen zit het niet in de natuur van
architecten en andere creatieve professionals om met regelmaat stil te staan bij de
bedrijfsmatige aspecten van het vak, en om in ieder project kritisch te kijken en te
blijven kijken naar de relaties tussen het eigen aanbod, creatieproces en verdienmodel.

352
Toch is dit wel van onschatbaar belang voor het goed kunnen uitoefenen en blijven
uitoefenen van het vak. De architect is een creatieve ontwerper én ondernemer: de
afweging van die verschillende waarden hoort daarbij (Bos- de Vos, 2018).
BRONNEN
Architectenregister (2020). Wet en regelgeving. Verkregen via
www.architectenregister.nl
Bos- de Vos, M. (2018). Open for Business: Project-specific Value Capture Strategies of
Architectural Firms. Delft: Delft University of Technology. Verkregen via
https://books.bk.tudelft.nl/index.php/press/catalog/book/isbn.9789463660402
Bos-de Vos, M., Lieftink, B., Volker, L., Kraaijeveld, J., Lauche, K., Smits, A., Tjoa Li
Ling, L., Wamelink, H. (2018). De toekomstige rol van de architect. Delft: TU Delft Open.
Bos-de Vos, M., Wamelink, J. W. F. H., & Volker, L. (2016). Trade-offs in the value
capture of architectural firms: the significance of professional value. Construction
Management and Economics, 34(1), 21-34.
Coxe, W., Hartung, N.F., Hochberg, H.H., Lewis, B.J., Maister, D.H., Mattox, R.F.,
& Piven, P.A. (1986). Charting your course. Master Strategies for organizing and
managing architecture firms. Architectural Technology, May/juni 1986, 52-58
Duffy, F., & Rabeneck, A. (2013). Professionalism and architects in the 21st century.
Building Research & Information, 41(1), 115-122. doi:10.1080/09613218.2013.724541
Geraedts, R. P., & Wamelink, J. W. F. (2010). Het bouwproces. In J. W. F. Wamelink,
R. P. Gereadts, F. A. M. Hobma, L. M. H. J. Lousberg, & d. P. Jong (Eds.), Inleiding
bouwmanagement . (pp. 1-33). Delft: VSSD.
Wettenbank (2020). wet op de architectentitel. Verkregen via https://wetten.overheid.nl/
BWBR0004189/2020-04-01

                                                                                                                                                           353
354
HOOFDSTUK 17: REFLECTIE

DE REDACTIE

Een wetenschappelijk stuk sluit altijd met een "reflectie". Soms krijgt dat plaats in
geadviseerd vervolgonderzoek, soms kanttekeningen bij de uitkomsten, een doorkijk
naar toekomstige implicaties etcetera. Ten laatste sluit dit boek met bijdragen die
gaan over reflecteren of je helpen om beter te kunnen reflecteren. Als eerste in
hoofdstuk 17.1 een introductie op wat een academische ontwerpreflectie is, waarom
het van belang is en hoe je het in de basis kunt doen. Hoofdstuk 17.2 reikt een
methode aan om op een ontwerpproces te reflecteren aan de hand van een generiek
raamwerk. Het kan je helpen onderdelen van het ontwerpproces te herkennen en te
positioneren. Hoofdstuk 17.3 sluit het boek af met een uitleg over een handige tool
voor ingewikkelde opgaven: multi criteria analyse, een systematische aanpak van een
ontwerpevaluatie.

                                                                                                                                                           355
356
HOOFDSTUK 17.1: ACADEMISCHE ONTWERPREFLECTIE

LOUIS LOUSBERG EN JOHN HEINTZ

Dit hoofdstuk is een bewerking van het artikel Reflection in Design Education (Lousberg et al.
2019).

INTRODUCTIE

Onderzoek wijst uit dat academische ontwerpreflectie helpt; door herhaald
onderzoek uit te voeren in relatie tot het eigen ontwerp of ontwerpproces wordt
het reflectieniveau van de ontwerper verhoogd (Lousberg et al. 2019). Hoe kan dan
een bouwkundig ontwerper dan reflecteren op zijn/haar eigen ontwerp of
ontwerpproces? Om deze vraag te beantwoorden worden in dit hoofdstuk eerst na
een korte definitie van reflectie een aantal gangbare mythes behandeld over de
verhouding tussen rationaliteit/ onderzoek en intuïtie/ creativiteit bij ontwerpen.
Vervolgens zal academische ontwerpreflectie nader worden beschreven en wordt
met het derdejaars bachelor Bouwkunde vak Academische Vaardigheden deel 3
Academische Ontwerpreflectie (AC3) een voorbeeld gegeven van hoe een ontwerper
kan reflecteren op zijn/ haar eigen ontwerp of ontwerpproces.

REFLECTIE EN MYTHES

In het algemene spraakgebruik is reflecteren `in de spiegel kijken', `een manier van
leren' of `terugblikken waardoor je je bewust wordt van je handelen'. Hier, ten behoeve
van Academische Ontwerpreflectie, wordt reflecteren kort gedefinieerd als nadenken
over je eigen werk. Voor veel (beginnende) ontwerpers ligt daar een tegenstelling,
nadenken versus ontwerpen. Ontwerpen zou intuïtief zijn, met gevoel, met
creativiteit te maken hebben terwijl nadenken juist geassocieerd wordt met analyse,
met ratio, of zelfs met saaiheid. Dit blijkt een mythe te zijn; rationeel en intuïtief
denken liggen bij ontwerpen in elkaars verlengde. In zijn inmiddels beroemde boek
stelt Nobelprijswinnaar Daniel Kahneman op basis van zeer uitgebreid
wetenschappelijk onderzoek dat alle denken in eerste instantie intuïtief is (Kahneman,
2011). Pas in tweede instantie is het rationeel, in die zin dat het rationele denken de
fouten van het intuïtieve denken tracht te reduceren. De eerste soort denken wordt
ook wel `fast thinking' genoemd en de tweede `slow thinking'. Alle denken is dus
in eerste instantie niet rationeel, maar intuïtief is, gebaseerd op eerdere ervaringen
of oordelen, waarbij blindelings fouten gemaakt worden in de toepassing van die

                                                                                                                                                           357
ervaringen op de voorhanden zijnde situatie. Echter als duidelijk wordt hoe de fouten
tot stand zijn gekomen, volgt een rationele correctie daarop. `Intuïtief denken' is dus
niet tegengesteld aan `rationeel denken'; ze liggen in elkaars verlengde. En ze treden
altijd gezamenlijk op.
Een andere mythe is die van: "De beste ideeën krijg je op onverwachte momenten,
zoals onder de douche". Dit veronderstelt dat zo'n idee een ingeving is, die zo maar
plotseling ontstaat. Echter, ten eerste blijkt uit wetenschappelijk onderzoek dat
creativiteit juist heel veel tijd kost (De Dreu, Sligte, 2016); we kennen allemaal wel
het fenomeen van dat je vaak lang moeten broeden op een ingewikkeld probleem.
Ten tweede valt je de oplossing binnen op vaak totaal onverwachte momenten zoals
bij de bakker of, inderdaad, onder de douche: als je een briljant idee krijgt in bad
of bos heeft je brein dagen ervoor, ook in je slaap (cf. Dijksterhuis, 2017) , op volle
toeren gedraaid (De Dreu, Sligte, 2016). Ook hier geldt weer dat de briljante ideeën
niet uit de lucht komen vallen als het summum van creativiteit maar dat daar een soms
dagenlang rationeel denkproces aan ten grondslag kan liggen. Met andere woorden
ook rationaliteit en creativiteit zijn niet aan elkaar tegengesteld, maar liggen in elkaars
verlengde.
Een andere mythe tenslotte, die van "Creativity is always linked with the happy
moment when conscience control can be forgotten" (Ehrenzweig in Pallasmaa, 2009:
95), wordt daarmee nu wel erg onwaarschijnlijk. En inderdaad, wetenschappelijk
onderzoek laat ten eerste zien dat er twee manieren van creativiteit zijn: door flexibel
te denken c.q. in ongewone associaties, of door persistent te denken, volhardend,
vergelijk het moment van Eureka! (De Dreu, Sligte, 2016: 39, 57).

Daarnaast blijkt dat "Creativity requires variable focus, i.e., shifts between two modes
of attention, between divergent/associative and convergent/ analytical"
(Goldschmidt, 2014: 115). Met andere woorden: beide manieren van creatief zijn,
flexibel denken en persistent denken, worden afwisselend gebruikt, waarbij ze samen
zorgen voor de oplossing.
Uit de weerlegging van de drie bovenstaande mythes over de tegenstelling tussen
intuïtie/ creativiteit en rationaliteit/ onderzoek, blijken beide ogenschijnlijke
tegenpolen in elkaars verlengde te liggen en elkaar wederzijds nodig te hebben. Exact
zo liggen Ontwerpen, want geassocieerd met intuitie/ creativiteit) en Reflectie, want
geassocieerd met onderzoek/ rationaliteit, in elkaars verlengde en hebben elkaar
wederzijds nodig.

REFLECTIE

In deze paragraaf gaan we in op een nadere definitie van Academische
Ontwerpreflectie. Sinds het begin van de jaren tachtig van de vorige eeuw is reflectie
een veel besproken onderwerp in de literatuur over beroepsonderwijs (bijvoorbeeld
Schön, 1982). Reflectie kan op verschillende manieren worden gedefinieerd,
afhankelijk van de onderliggende opvattingen. Zo kan reflectie bijvoorbeeld worden
gezien als Dewey's (1933) `denken om gevoelens en emoties in praktijk situaties te
bevatten' (in:. Boud et al, 2009: 4), als `nadenken over iets doen tijdens het doen'
(Schön, 1982: 54) , als `reflectief leren' (Moon, 2004: 80) of als `een middel om ervaring
te begrijpen in situaties die rijk en complex zijn' (Boud et al, 2009: 4.). Omdat zij
van toepassing willen zijn op verschillende contexten, zijn deze definities

358
noodzakelijkerwijs algemeen van aard. Specifiek voor de context van onderwijs
definiëren wij reflectie in het voetspoor van Schön, maar breder, als nadenken over
je eigen werk. Dit `nadenken over je eigen werk' betekent voor ontwerpstudenten
nadenken over je eigen ontwerp en ontwerpen; nadenken om er van te leren en te
kijken hoe het beter kan.

Het in de architectuurwereld goed ontvangen werk van Schön uit 1982 `The reflective
practitioner' beschrijft op basis van slechts enkele gevallen hoe professionals in het
algemeen, en architecten in het bijzonder, denken terwijl ze doen. Schön noemt
dit reflectie-in-actie (ibid: 54). Hij onderscheidt dit duidelijk van reflectie-op-actie,
dat betrekking heeft op de evaluatie van een ontwerpbeslissing op basis van vooraf
bepaalde doelstellingen (Schön, 1987). Omdat wij bij ons onderwijs in academische
vaardigheden studenten niet vragen om hun gedachten op te schrijven terwijl zij
ontwerpen, maar onmiddellijk daarna en Schön's onderscheid strikt nemend, is
reflectie-in-actie niet van toepassing, maar wel reflectie-op-actie.

Reflectie-op-actie kan worden opgesplitst in reflectie op het ontwerp zelf en reflectie
op het ontwerpproces. Deze reflectie-op-actie wordt onderwezen in het laatste
kwartaal van ons bachelor Bouwkunde onderwijs in het vak Academische
ontwerpreflectie. Academisch wil hier niet zeggen `wetenschappelijk', maar `met
gebruikmaking van wetenschappelijke kennis'. Ontwerpreflectie is daarbij nadenken
over je eigen ontwerp of ontwerpproces. Academische Ontwerpreflectie is dan
nadenken over je eigen ontwerp of ontwerpproces werk met gebruikmaking van
wetenschappelijke kennis. Voor het vak dienen studenten vier papers te schrijven
in een periode van tien weken waarin afwisselend ontworpen en geschreven wordt.
De eerste paper gaat over de ontwerpopgave en de consequenties daarvan voor hun
ontwerp, zoals de ontwerpvisie of het concept. Voor het tweede paper vragen wij
aan studenten om ten behoeve van de reflectie op het ontwerp kennis te genereren
over een specifiek ontwerpthema gebaseerd op wetenschappelijke kennis. Vervolgens
vragen wij om in hun derde paper te reflecteren op hun eigen ontwerpproces op
basis van vijf generieke elementen van Van Dooren et al. (2014). Ten slotte vragen wij
studenten in hun vierde paper te reflecteren op de rol die onderzoek in hun ontwerp
of ontwerpproces heeft gespeeld, eveneens gebaseerd op wetenschappelijke kennis
daarover.

Bij het schrijven van de papers dient per paper een aantal vaste stappen te worden
gezet. Als eerste wordt gevraagd een onderzoeksvraag te formuleren. Studenten
dienen verder een zogenaamd Ontwerp & Onderzoek schema bij te houden waarin
ze als in een dagboek optekenen op welke momenten ze ontworpen hebben en op
welke momenten ze onderzoek voor, door of over het ontwerp (zie hiervoor ook H 3)
hebben verricht, refererend aan wetenschappelijke literatuur. Voorts wordt gevraagd
om een conclusie te trekken als direct antwoord op de onderzoeksvraag. Ter afsluiting
van het paper wordt het onderzoek geëvalueerd. Zo schreef een student het volgende:
`Tijdens het schrijven van deze paper ben ik er achter gekomen dat ik te weinig tijd
neem voor een daadwerkelijk kritische reflectie op mijn eigen werk. Vaak ontstaat
er al een vermoeden dat ik een aanpassing moet doorvoeren in mijn hoofdconcept
om het aan te laten sluiten op alle domeinen, maar in plaats van dit probleem aan te
pakken kies ik er voor om vast te houden aan een concept waar ik waarde aan ben

                                                                                                                                                           359
gaan hechten. De keuze om door te gaan en door te ontwerpen in de domeinen waar
het concept op aansluit, maakt het alleen maar lastiger om later in het ontwerpproces
deze omslag nog te maken. Momenten inplannen om een stap terug te nemen en met
een kritische blik te kijken naar mijn eigen werk zal dit probleem kunnen oplossen
en de extra tijd dat dit kost zal gecompenseerd worden door de problemen die het
voorkomt verderop in het proces.'(Visser, 2020: 31)

I M P L I C AT I E S

In het bovenstaande is antwoord gegeven op de vraag: Hoe kan een bouwkundig
ontwerper reflecteren op zijn/haar eigen ontwerp (proces)? Een andere vraag is of
de beschreven manier van reflecteren achteraf, deze reflection on action, ook helpt
om reflecteren tijdens het ontwerpen, de reflection in action, te verbeteren? Zoals in
de introductie is aangegeven, is uit onderzoek gebleken dat de reflection on action
zoals die wordt uitgevoerd in het vak Academische Ontwerpreflectie AC3 het
reflectieniveau van de student verhoogt. Verondersteld wordt dat dit verhogen van
het reflectieniveau uiteindelijk bijdraagt aan het niveau van het ontwerp (vgl. Van
Dooren et al., 2014). Doordat de student getraind wordt in het reflecteren op het
eigen ontwerp of -ontwerpproces, lijkt daarover een groter bewustzijn te ontstaan.
Dit grotere bewustzijn zou kunnen bijdragen aan de snelheid en kwaliteit van
ontwerpbeslissingen; door het bevorderen van reflection on action, wordt aldus
reflection in action verbeterd.

BRONNEN

Boekholt, J. (1984). Bouwkundig ontwerpen: een beschrijving van de structuur van
bouwkundige ontwerpprocessen, Eindhoven University of Technology.

Boud, D., & Garrick, J. (1999). Understanding Learning at Work. Routledge, London.

De Dreu, C., Sigte, D. (2016) Creativiteit krijg je niet voor niks, Koninklijke Van
Gorcum, Assen

Dewey, J. (1933). Philosophy and Civilization. Philosophy, 8(31), 360-361.

van Doorn, A. (2004). Ontwerp/ process. SUN, Amsterdam.

van Dooren, E., Boshuizen, E., van Merriënboer, J. , Asselbergs, T., & van Dorst, M.
(2014). Making explicit in design education: generic elements in the design process.
International Journal of Technology and Design Education, 24 (1), 53-71.

Dijksterhuis, A. (2017) Het slimme onbewuste, Prometheus, Amsterdam

Goldschmidt, G. (2014) Linkography, The MIT Press, London

Kahneman, D., (2011) Thinking, fast and slow, Penguin Books, UK

Lousberg, L., Rooij, R., Jansen, S., van Dooren, E., Heintz, J., & van der Zaag, E. (2019).
Reflection in design education. International Journal of Technology and Design Education,
https://doi.org/10.1007/s10798-019-09532-6

360
Moon, J.A. (2004). Handbook of reflective & experiential learning: Theory and Practice.
London and New York: RoutledgeFalmner.
Pallasmaa, J. (2009) The thinking hand: Existential and Embodied Wisdom in
Architecture Wiley, New York
Schön, D. (1982). The Reflective Practitioner: How Professionals Think in Action. Basic
Books.
Visser, F. (2020) Leidende thema's in de architectuur, Het belang en de toepassing van
een hoofdconcept, Delft University of Technology, Delft.

                                                                                                                                                           361
362
HOOFDSTUK 17.2: VIJF GENERIEKE ELEMENTEN IN HET
ONTWERPPROCES

ELISE VAN DOOREN

Deze tekst is grotendeels een vertaald en herzien onderdeel van Van Dooren et al. (2013). De
eerste alinea is vertaald uit Van Dooren, et al. (2018).

INTRODUCTIE

Architectuur studenten worden geconfronteerd met veel verschillende ontwerpvisies,
stijlen en methodes. Hector Guimard gebruikte bloemmotieven in zijn ontwerpen
voor de entrees van metrostations in Parijs. Eero Saarinen gaf de terminal voor
het JFK International airport in New York de vorm van een vogel, klaar om weg
te vliegen. Berlage, Le Corbusier en Richard Meijer werkten met verhoudingen en
geometrische grids. Rem Koolhaas gebruikte een montage techniek om
programmatische elementen te combineren en citeerde andere architecten in zijn
werk. Coop Himmelb(l)au creëerde een explosie-achtige vorm via een schets,
getekend met gesloten ogen. Aldo Rossi ontwierp met betekenisvolle ruimtelijke
typologieën en Venturi gebruikte opzettelijk contrastrijke typologieën. Hassan Fathy
paste oude constructie methoden toe, zoals traditionele binnenhoven om passief te
koelen. Samen laten al deze voorbeelden (Jormakka, 2008) een fascinerend en rijk
landschap van ontwerpproducten en methodes zien. In de woorden van Lawson
and Dorst: "Ontwerpers hebben ieder hun unieke achtergrond en verzameling van
vaardigheden, houdingen, waarden en interesses" (2009, p.18).
Dezelfde rijkheid aan verschillen wordt door Donald Schön (1983) ook herkend in
het architectuur onderwijs. Hij ziet een enorm aanbod aan inhoud, steeds met de
claim dat dit architectuur is. Voor een student is deze rijkheid verwarrend. De vraag
is of het om essentiële verschillen gaat of om variaties op eenzelfde onderliggend
ontwerpproces. En daarmee is ook de vraag van belang wat het ontwerpproces
inhoudt.

In het onderzoek naar het ontwerpproces kunnen op hoofdlijn twee posities worden
onderscheiden, door Schön (1983,1985,1987) omschreven als `technical rationality' en
`reflective practice'. In de eerste positie wordt aangenomen dat het ontwerpproces een
kwestie is van stap-voor-stap relevante aspecten en criteria benoemen en oplossen: bij
elkaar vormen de deeloplossingen een ontwerp. De tweede positie is een reactie op dit
meer theoretische ideaal wat een ontwerpproces zou moeten zijn. Onderzoekers zoals

                                                                                                                                                           363
Bryan Lawson (2006), Kees Dorst (2004) en Nigel Cross (2007) hebben beschreven
wat ontwerpers daadwerkelijk doen. Samenhang en betekenis in een ontwerp
ontstaan niet in een stap-voor-stap proces van argumenteren en oplossen van
aspecten. Samenhang en betekenis worden wel ontwikkeld door veel te
experimenteren in schetsen en maquettes. Ontwerpen is een kwestie van `knowing-
in-action' en `reflection-in-action' (Schön, 1983,1985,1987). Ontwerpers vertrouwen
op hun ervaring, ze werken intuïtief met de kennis die ze hebben opgedaan en ze
reflecteren op verschillende mogelijkheden `bijna zonder erbij na te denken'.

Het ontwerpproces is regelmatig een combinatie van acties uit beide posities,
afhankelijk van ontwerpdiscipline en situatie. De `reflective practice' is de meest
omvattende van de twee. Het is de meest rijke, verbeeldingsvolle en menselijke manier
van denken en handelen. Dit kan het best geïllustreerd worden aan de hand van
persoonlijke stijlen en waardes. Vanuit het perspectief van `technical rationality' zijn
zij in het ontwerp hooguit een extra, onnodige uitkomst. Vanuit het perspectief van de
`reflective practice' vormen ze ons menselijk en culturele bestaan. Ze geven richting
aan de toekomst waar we in willen leven.

In dit hoofdstuk worden vijf generieke elementen in het ontwerpproces beschreven,
met als doel zoveel mogelijk expliciet te maken wat ervaren ontwerpers uiteindelijk
impliciet en intuïtief doen om tot een goed ontwerp te komen.

De elementen zijn gebaseerd op onderzoek (Van Dooren, 2013, 2020). Daar waar
in de onderzoeksliteratuur nog een groter aantal, elkaar overlappende begrippen in
het ontwerpproces worden gehanteerd, zijn de vijf elementen gekozen met zo min
mogelijk overlap. De elementen zijn generiek in de zin dat ze altijd ten grondslag
liggen aan het rijke scala aan persoonlijke en culturele ontwerpmethodes en stijlen. Ze
vormen een overzicht voor docenten en studenten om het ontwerpproces te kunnen
begrijpen en erop te kunnen reflecteren.

Met de elementen worden de basisvaardigheden van een ontwerper onderscheiden.
Tegelijk zijn deze onlosmakelijk met elkaar verweven. De elementen zijn zeker geen
stappen, noch een garantie om tot een goed ontwerp te komen. Ze vormen een
overzicht waarbinnen het open, creatieve en persoonlijke karakter van het
ontwerpproces behouden blijft. De ontwerppraktijk is rijk en gevarieerd, de
elementen helpen om deze praktijk beter te begrijpen.

De vijf generieke elementen (zie Fig. 1) in het kort:

    1. Experimenteren: een experimenterende houding, ontwerpers exploreren en
         reflecteren,

    2. Referentiekader: een op kennis gebaseerde houding, ontwerpers werken met
         bekende en beproefde kennis,

    3. Richtinggevende thematiek: een op waarde gebaseerde houding, ontwerpers
         nemen een positie in t.o.v. de ontwerpsituatie,

    4. Laboratorium: het ontwerpproces vindt plaats in een beeldtaal, ontwerpers
         schetsen en maken maquettes,

364
    5. Domeinen: alle relevante aspecten die in een ontwerp voorkomen, het
         speelveld van ontwerpers.

Fig. 17.2.1 De vijf generieke elementen in het ontwerpproces: (1) experimenteren, (2) referentiekader, (3)
richtinggevende thematiek, (4) laboratorium en (5) domeinen (Van Dooren, 2020).

1. EXPERIMENTEREN OF VERKENNEN EN REFLECTEREN
Ontwerpen is experimenteren. Het is het verkennen van mogelijkheden en het
reflecteren op de gevolgen. Het ontwerpproces is een proces van doen en kijken wat
er gebeurt, van onderzoeken wat er zou kunnen zijn. Het is een proces van divergeren
en convergeren, van enerzijds ideeën vormen, associëren en alternatieven ontdekken
en anderzijds testen, selecteren en beslissingen nemen. Al deze tegengestelde, vaak
paradoxale acties samengevat: ontwerpen is op de eerste plaats een proces van
verkennen en reflecteren, van experimenteren (zie Fig. 2).

                                                                                                                                                           365
Fig 17.2.2 Ontwerpen is experimenteren: een proces van verkennen en beslissen (Van Dooren, 2013, 2020).

Donald Schön (1985) omschrijft experimenteren ook als `making a web of moves'.
De `bewegingen' zijn veranderingen in ideeën en hun representaties, zoals schetsen
en maquettes. Experimenten worden geëvalueerd en leiden meestal tot nieuwe
experimenten. Door te experimenteren kunnen dingen in een ander licht gezien
worden, nieuwe betekenissen en intenties zijn mogelijk. Hij concludeert dat `making
a web of moves' in een situatie kan dienen om, tegelijkertijd, een idee te testen,
fenomenen te onderzoeken en de experimenten te bevestigen of te ontkrachten. Over
het besluitvormingsproces concludeert Schön: "de ontwerper evalueert zijn
`bewegingen' op een drievoudige manier: in termen van wenselijkheid, voortkomend
uit de maatgevende, normatieve ontwerpdomeinen, in termen van hun conformiteit
aan of schending van gevolgen ontstaan door eerdere experimenten en in termen van
waardering van nieuwe problemen of potenties die deze hebben gecreëerd (Schön
1985: p.49).

In feite is experimenteren een proces van vragen stellen. Schön (1985) noemt het
een `reflectieve dialoog' en een `gesprek met de situatie'. De ontwerper stelt vragen
als: Wat gebeurt er als ik dit doe? Wat moet ik doen om dit te bereiken? Wat zijn
de gevolgen? Cross en Dorst (Cross 2001) refereren aan experimenteren met het
begrip `co-evolution of problem and solution'. Ze concluderen dat voor ontwerpers
de evaluatie van een oplossing minstens zo belangrijk of zelfs belangrijker is dan
de analyse van het probleem. Relatief vroeg in het proces verschuift de aandacht
van de ontwerper naar mogelijke oplossingen. Tegelijkertijd met het verzamelen van
informatie en gegevens, onderzoekt de ontwerper ideeën en richtingen om tot een
ontwerp te komen. Experimenteren heeft ook een directe relatie met creativiteit.
Lawson (2006) constateert dat creatief zijn geen kwestie is van nieuw of anders
zijn. Het is een kwestie van het genereren en testen van alternatieven, van het

366
transformeren van ideeën, van denken langs parallelle lijnen en van het accepteren
van incomplete en mogelijk tegenstrijdige ideeën naast elkaar, zonder het direct te
willen oplossen.'
2. REFERENTIEKADER OF KENNISBIBLIOTHEEK.
Ontwerpers praten, tekenen en denken in patronen en principes. Ontwerpen vindt
plaats binnen een professionele cultuur. De kennis die ontwerpers gebruiken is
ingebed in de artificiële wereld (Cross, 2007), in precedenten of referenties. Kennis
wordt opgedaan door te observeren en te analyseren en opgeslagen in de vorm van
beelden en schema's. Ontwerpers ontwikkelen zo een referentiekader of
voorbeeldenbibliotheek. De voorbeelden worden gebruikt, getest en vervolgens
afgewezen of getransformeerd in de voorliggende situatie (zie Fig. 3).

Fig. 17.2.3 Ontwerpen gebeurt binnen een referentiekader (Van Dooren, 2013, 2020).

In feite zien ontwerpers de voorliggende ontwerpsituatie via de bestaande kennis
(Schön, 1985). Vaak onbewust herkennen ze de nieuwe situatie door hun opgebouwde
repertoire aan abstracte patronen en principes en concrete voorbeelden. Ook Cross
(2001) concludeert dat ervaren ontwerpers problemen kaderen of herkennen in
termen van relevante bekende en al eerder gebruikte patronen. Dit
`herkenningsproces' geldt niet alleen voor ontwerpers, maar voor alle beroepen en
vaardigheden. Ook bijvoorbeeld ervaren schakers, zoals aangetoond in onderzoek
door De Groot (1965) herkennen een situatie eerder dan dat ze deze analyseren en
stap-voor-stap door logische denken tot een volgende zet komen. Door herkenning
en gebruik van patronen winnen ze het spel van amateurs.
Ontwerpen is niet alleen een proces van herkennen en gebruiken van bestaande
patronen en principes, het is ook het ontdekken en toevoegen van nieuwe patronen
en principes. Ervaren schakers winnen in het spel tegen opponenten van hetzelfde
niveau vaak door iets nieuws en verrassends te bedenken. Lawson & Dorst (2009)
concluderen dat expertontwerpers hetzelfde doen; ze werken met bekende patronen
en ze voegen vaak ook iets nieuws toe aan de voorbeeldenbibliotheek.

                                                                                                                                                           367
Dit proces van opnieuw gebruiken en transformeren is karakteristiek voor
creativiteit. Kneller (zoals geciteerd in Lawson 2006, p. 157) formuleert het zo: "Een
van de paradoxen van creativiteit is dat, om origineel te kunnen zijn, we vertrouwd
moeten zijn met de ideeën van anderen... deze ideeën kunnen dan het startpunt
zijn waaruit nieuwe ideeën gelanceerd kunnen worden." Boden (1990) onderscheidt
verschillende vormen van creativiteit: (1) Het maken van onbekende combinaties van
bekende ideeën; het genereren van beelden, collages, analogieën of associaties. Dit
vereist naast een rijkdom aan kennis van de ontwerper ook de mogelijkheid hiermee
op verschillende manieren te kunnen schuiven; (2) Onderzoeken van conceptuele
ruimtes; het bedenken van een nieuw idee binnen een bepaalde denkwijze en cultuur.
Het gaat om het inzien van nieuwe mogelijkheden, de potentie ervan en het verleggen
van grenzen binnen een denkwijze, een conceptuele ruimte; (3) Het transformeren
van de conceptuele ruimte; tijdens het onderzoeken van een denkwijze kan een
nieuwe conceptuele ruimte ontstaan die je van tevoren niet had kunnen voorzien. Het
transformeert het reeds bestaande op radicale wijze.

Het proces van zien door en transformeren van bestaande kennis is bijvoorbeeld
te zien in het volgende voorbeeld. Toyo Ito gebruikt in zijn Mediatheque een open
vloerplan om een vloeiende en flexibele ruimte te bereiken. Dit patroon wordt ook
gebruikt door Le Corbusier in het Domino huis en door andere architecten zoals
Herzog & De Meuron en MVRDV. In deze voorbeelden varieert de structuur van
betonnen kolommen tot open samengestelde staal kolommen. Ergens ontstaat dan
een nieuw patroon; een architect ontdekt dat het buigen en krommen van vloeren
horizontale open ruimtes veel vloeiender met elkaar verbindt, waardoor een meer
verticale ervaring ontstaat.

3. RICHTINGGEVENDE THEMATIEK OF KWALITEITEN

Uiteindelijk is een kwalitatief goed ontwerp een samenhangend en betekenisvol
geheel. Om samenhang en betekenis te bereiken, zoekt en volgt een ontwerper een
inspirerende richting (zie Fig. 4). In het complexe en open ontwerpproces geeft het
gebruik van een richtinggevende thematiek of kwaliteit het ontwerp een eigen
karakter, het helpt bij het maken van keuzes. In andere woorden: de richtinggevende
thematiek is een manier om naar de gegeven situatie te kijken.

368
Fig. 17.2.4 Ontwerpen is de ontwikkeling van een richtinggevend thematiek of kwaliteit (Van Dooren, 2013, 2020).

Bielefeld & El Khouli concluderen: "Elk ontwerp begint met de zoektocht naar een
idee of een intuïtief begrip over hoe een opdracht moet worden opgelost. Dit idee
is het begin van een lange reis waarbij de ontwerper het idee preciezer definieert,
bewerkt, details toevoegt en herhaaldelijk resultaten verwerpt (2007: p.7)."
Verschillende onderzoekers en ontwerpers benoemen en beschrijven de
richtinggevende thematiek op hun eigen manier. Robert Nottrot, een collega van de
auteur en zeer ervaren docent, vroeg studenten naar de `kwaliteiten' die zij willen
bereiken. Schön (1985, 1987) beschrijft ontwerpen als `een complexe en onzekere
situatie die vraagt om het aanbrengen van een ordening' en als `experimenteren met
een hypothese'. Ook schrijft hij over `constructie van een ordening', `betekenis geven'
en `benoemen en kaderen'. Darke (1979) beschrijft een `primary generator', een
`relatief simpel idee', als een basis voor het maken van beslissingen en voor het
analyseren van wat de belangrijkste aspecten in het ontwerp zijn. Volgens Lawson
(2006) is het karakteristiek voor het ontwerpproces om te werken met twee of meer
`primary generators'. Andere uitdrukkingen die worden gebruikt zijn: organiserend
principe, statement, visie, concept, `conceptuele sturing', leidraad en richtlijn.

De verschillende benamingen voor wat hier de richtinggevende thematiek wordt
genoemd, illustreren dat het karakter van de richtinggevende thematiek kan variëren.
De richtinggevende thematiek kan een kwaliteit, een beeld, een betekenis, een
materiële fascinatie, een functioneel thema of een `vormentaal' zijn. Vaak komen de
verschillende variaties in namen samen in de ontwikkeling van de richtinggevende
thematiek. Het ontwerpproces kan beginnen met een vaag idee, zich vervolgens tot
een visie ontwikkelen, waarna het concreter wordt in de situatie in een concept en
eventueel richtlijnen worden geformuleerd.

In feite is de richtinggevende thematiek een opeenvolging, een gedachtegang, die zich
in de loop van de tijd ontwikkeld. Deze gedachtegang kan beginnen met een abstracte
betekenis of kwaliteit of met concrete feiten of ideeën over vorm, materiaal en functie,
welke zich ontwikkelen tot een betekenis of kwaliteit. Vervolgens wordt de thematiek
steeds verder uitgewerkt tot een concreet ontwerp. Lawson en Dorst schrijven over

                                                                                                                                                           369
de ontwikkeling van een oplossing: "De eerste ideeën kunnen gezien worden als de
eerste primitieve doelen, evoluerend en gedurende de tijd subtieler afgestemd op het
ontwerpprobleem" (2009: p.36).

Een richtinggevende thematiek kan op verschillende manieren en tijdstippen in het
ontwerpproces ontstaan. Regelmatig wordt de keuze bepaald door de gegeven
situatie, de ontwerptaak of het ontwerpprobleem. Het kan echter ook een thema
zijn waarin de ontwerper al enige tijd geïnteresseerd is. Lawson (1994) refereert aan
deze thema's als `ontwerpers die op die manier hun eigen intellectuele programma's
meenemen in ieder project'. Soms zijn deze programma's het resultaat van een
levenslange studie en ontwikkeling. Ze vormen dan een handschrift of kunnen
voorzien in een aantal `richtinggevende principes'.

De selectie van een relevant of bij het `ontwerpprobleem passende' richtinggevende
thematiek of kwaliteit is subjectief en is gebaseerd op een cultureel oordeel. Het is
gebaseerd op ervaring, op een ontwerpkader van referenties en inspiraties, en is vaak
een individuele interpretatie van stijlen en thema's die bij een bepaalde cultuur en
periode horen, zoals bijvoorbeeld duurzaamheid of een sociale leefomgeving.

Uiteindelijk is het richtinggevende thema vaak herkenbaar in het ontwerpresultaat.
Voorbeelden hiervan zijn de uitzichtloosheid van de Joden in de Tweede
Wereldoorlog zichtbaar in het Joods museum in Berlijn van Daniel Libeskind, het
`verdwijnen van' de universiteitsbibliotheek in Delft van Mecanoo in een opgetild
landschap, de geometrische harmonie in het museum van kunst en nijverheid in
Frankfurt van Richard Meijer en het menselijk oog in het kunst- en
wetenschapscentrum in Valencia van Calatrava.

4. LABORATORIUM OF (VISUELE) TAAL

Ontwerpers hebben hun eigen laboratorium om te experimenten, de visuele taal
van beelden. Naast het presenteren van een ontwerpresultaat dient de beeldtaal van
tekenen en maquettes maken vooral ook als een manier van `hardop denken'
gedurende het ontwerpproces. De ontwerper onderzoekt via schetsen en maquettes,
het is een soort fysiek denken (zie Fig 5).

Het proces van maquettes maken en schetsen loopt parallel aan dat van het gebruik
van woorden. Beiden talen kunnen exact zijn, maar kunnen ook tot op zekere hoogte
open en vaag zijn. Beide eigenschappen zijn van belang in het ontwerpproces.
Representaties spelen een belangrijke rol in het `web of moves' (Schön, 1985). Door te
schetsen en maquettes te maken worden mogelijkheden verkend en op hun gevolgen
getest. Door het uitdrukken van gedachten in deze schetsen en maquettes ontdekt de
ontwerper ook nieuwe inzichten en ideeën. Vaak leidt dit proces van expliciet maken
en uitdrukken op papier of in maquette tot ontdekkingen; de gedachte blijkt anders te
zijn als deze concreet wordt op papier.

Er zijn verschillende visuele middelen, met ieder hun eigen doel. Schetsen en
maquettes kunnen dienen om te abstraheren. Ontwerpers "lichten onderdelen uit
een ontwerp situatie om deze meer gefocust te kunnen bestuderen" om "achterover
te leunen en ernaar te kijken" (Lawson 2004: p.46). Ontwerpers schetsen ook om

370
een inspirerende richting vast te leggen. Deze visionaire of `speculatieve' schetsen
(Lawson, 2004) worden achteraf vaak als kunst beschouwd. Deze schetsen hebben de
intentie om een beeld of kwaliteit uit te drukken; ze worden niet gebruikt om een idee
te testen maar om het te laten opbloeien.

Fig. 17.2.5 De visuele taal van het schetsen en modeleren als laboratorium voor experimenteren (Van Dooren, 2013,
2020).

Schetsen en maquettes zijn een verlengde van onze mentale capaciteit. Ons bewuste
werkgeheugen is begrensd. De schetsen en modellen functioneren als een extern
geheugen, nodig om te zien wat er gebeurt in een complex proces met allerlei
(voorlopige) beslissingen en implicaties. Daarnaast zijn schetsen en modellen ook
een vorm van "embodied cognition". Pallasmaa ziet de eenheid van lichaam en geest
als een belangrijke factor in het vakmanschap en artistieke werk: "De kennis en

                                                                                                                                                           371
vaardigheden van traditionele maatschappijen vinden hun directe oorsprong in
zintuigen en spieren, in de wetende en intelligente handen, en zijn ingebed en
versleuteld in de omgevingen en situaties van het leven" (Pallasmaa 2009: p.015).
Gedurende de laatste eeuwen heeft het idee van het menselijk bewustzijn als een
belichaamd bewustzijn zich ontwikkeld. Lakoff en Johnson (Anderson 2003) lieten
zien dat onze ideeën van ruimte - boven, onder, voor, achter, op, in - diepgeworteld
zijn in onze lichamelijke oriëntatie naar- en onze fysieke beweging in de wereld.
Gallese en Rizzolatti (Keysers 2012) lieten zien dat er op neuraal niveau een directe
relatie is tussen wat we zien en wat we doen: dezelfde neuronen spelen een rol in beide
- voorheen gedacht als aparte - processen.

5. DOMEINEN OF SPEELVELD

Ontwerpers werken met vorm, licht, textuur, materiaal, zwaartekracht, klimaat, ze
ontwerpen in een locatie voor een specifiek of flexibel gebruik. Schön (1987) noemt
al deze aspecten die in een ontwerp aan de orde (moeten) komen domeinen. "Deze
domeinen bevatten namen van specificaties, relaties, acties en gebruikte normen om
problemen, consequenties en implicaties te evalueren" (Schön 1987: p.58). Hij
onderscheidt twaalf domeinen. Deze variëren van programma en locatie,
bouwelementen en organisatie van ruimten, tot schaal, kosten, voorbeeld en
representatie.

Hier worden de domeinen vooral onderscheiden om overzicht te houden over de
veelheid aan aspecten. Het architectonisch ontwerp gaat om het creëren van ruimte
door middel van materiaal. De ruimte is bedoeld voor gebruik door een specifieke
doelgroep en bevindt zich in op een gedefinieerde locatie binnen een sociaal-culturele
context. Overeenkomend met deze werkdefinitie worden vijf domeinen voor
architectuur onderscheiden: (a) vorm en ruimte, (b) materiaal, (c) functie, (d) fysieke
context, (e) sociale, culturele, historische en filosofische context. In deze verschillende
domeinen komen veel aspecten samen zoals compositie, licht, textuur, klimaat en
beweging. De domeinen zijn in feite het speelveld van de ontwerper (zie Fig 6).

Fig. 17.2.6 Een ontwerper moet in verschillende domeinen beslissingen nemen (Van Dooren, 2013, 2020).

Ontwerpen gebeurt in en kriskras door de verschillende domeinen. In de
verschillende domeinen worden experimenten gedaan en de consequenties hiervan
kun je in alle domeinen terugvinden. Schön & Wiggins (1992, p.143) concluderen:
"Een met een bepaalde bedoeling genomen beslissing, voortkomend uit een domein,
heeft consequenties in alle andere domeinen." Ontwerpers moeten met al deze
informatie om kunnen gaan. Lawson citeert Michael Wilford, die de complexe taak

372
van een ontwerper vergelijkt met: "een jongleur die zes ballen in de lucht houdt...
en een architect die op zijn minst met zes verschillende taken tegelijkertijd bezig is:
zodra je er één uit het oog verliest zit je in de problemen." Hij concludeert:" De enige
manier om ze allemaal in de gaten houden is als het ware heel snel van de een naar de
ander over te schakelen, net zoals een jongleur" (Lawson 2006, p.151). Een voorbeeld
van het werken met en door de domeinen is het ontwerpen van de draagconstructie
van een gebouw. Behalve de aspecten stabiliteit en kracht spelen ook de te verkrijgen
materialen en de duurzaamheid een rol. Daarnaast heeft de draagconstructie een
belangrijke relatie met en invloed op de ruimtelijke en functionele volgorde en
routing.
TOT SLOT
In het volgende voorbeeld van een ontwerp voor een huis in Leidsche rijn van de
architecte Ana Rocha zijn alle ontwerpproces elementen zichtbaar. Uiteindelijk is het
huis zo ontworpen dat het logisch is, dat alle delen in elkaar passen. De architecte
begon in een open en vage situatie, waarin nog weinig bekend was. Door veel te
experimenteren met kennis en kwaliteiten ontstaat uiteindelijk een samenhangend en
betekenisvol ontwerp.
Ana Rocha heeft in de loop der jaren een eigen handschrift of stijl ontwikkeld. Zij
is met name gefascineerd door twee architectonische kwaliteiten: een spel met
monolithische vormen (Fig. 7) en een spel met licht (Fig.8). Haar `kennisbibliotheek'
bestaat naast algemene architectonische kennis dan ook uit een relatief grote
hoeveelheid kennis over en voorbeelden van licht en monolithische vormen in de
architectuur.

                                                                                                                                                           373
Fig. 17.2.7 Monolithische vorm, Huis Bierings, Ana Rocha (Bron: https://www.anarocha.nl/work/).

Ontwerpen is in essentie experimenteren in schetsen en maquettes. Het is steeds
weer kijken `wat er gebeurt als...?'. Op alle schaalniveaus worden ideeën verkend en
getest in de specifieke ontwerpsituatie, hier het ontwerp van een huis in Leidsche rijn.
Zo wordt met de richtinggevende thematiek - een spel met licht en monolithische
vormen - geëxperimenteerd, maar ook met alle ideeën ten aanzien van de relevante
aspecten in de verschillende domeinen waar een ontwerp aan moet voldoen, zoals
ideeën t.a.v. materiaal, de plaatsing van het huis in de situatie en het maken van goede
ruimtes om te zitten, te eten en te slapen.

Samenhang in een ontwerp ontstaat omdat alle relevante aspecten in elkaar passen als
de stukjes van een legpuzzel. De richtinggevende thematiek speelt daarbij een grote
rol. Het spel met licht en monolithische vormen geeft richting aan de experimenten
en bepaalt een (groot) deel van de beslissingen die in alle domeinen genomen moeten
worden. Zo gaan in dit ontwerp dak en gevel gaan in elkaar over in hetzelfde materiaal
en vormen zo een monolithische compositie. De goot wordt daarom weggelaten. Voor
de afvoer van water wordt een andere oplossing gevonden. Ook de uit het volume
stekende ramen - de architecte spreekt over de `ogen' van het huis - zijn in hetzelfde
materiaal gemaakt. Het glas is strak tegen het hout van de gevel aangezet, zonder een
traditioneel kozijn. Deze aan de buitenkant monolithische `ogen' zorgen binnen een
mooi spel met licht.

374
Fig. 17.2.8 Spel met licht, Huis Bierings, Ana Rocha (Bron: https://www.anarocha.nl/work/).

Beslissingen worden ook op andere gronden genomen. De `ogen' zijn schuin geplaatst
zodat ze op deze wijze in een redelijk dicht bebouwde omgeving een zo vrij mogelijk
uitzicht geven. Door de ramen via slimme zichtlijnen te plaatsen wordt zo een
`ingesloten' gevoel tussen de buren vermeden. Door te experimenteren op alle
schaalniveaus, in en dwars door alle domeinen heen, ontwikkelde de architecte een
concreet ontwerp. De thematiek geeft richting en krijgt een vorm in een concept
schets, `een monoliet huisje met zorgvuldig geplaatste ogen' (Fig.9). Langzamerhand
komen thematiek, bekende criteria waar woonhuizen aan moeten voldoen en de
gegeven ontwerpsituatie (de locatie en wensen van de opdrachtgever) bij elkaar.
Uiteindelijk resulteert dit in het ontwerp van een huis met een duidelijk karakter waar
alle relevante aspecten in elkaar schuiven tot een `logisch' geheel.

                                                                                                                                                           375
Fig 17.2.9 Conceptschets Huis Bierings, Ana Rocha (Bron: https://www.anarocha.nl/work/).

BRONNEN
Anderson, M.L. (2003). Embodied Cognition: A field guide. Artifical Intelligence, 149,
pp. 91-130.
Bielefeld B. & El Khouli S. (2007). Design Ideas. Basel: Birkhauser Verlag AG
Boden, M. (1990). The creative mind: myths and mechanisms. London UK: Weidenfeld
and Nicholson.
Cross, N. (2001). Design cognition; Results from protocol and other empirical studies
on design activity. In C. Eastman, M. Newstetter & M. McCracken (Eds.), Design
Knowing and Learning: Cognition in Design Education (pp 79-104). Oxford: Elsevier
Science.
Cross, N.G. (2007). Designerly ways of knowing. Basel, Boston, Berlin: Birkhauser.

376
Csikszentmihalyi, M. (1996). Creativity, flow and the psychology of discovery and
invention. New York: HarperCollins Publishers.

Darke, J. (1979). The primary generator and the design process. Design studies, 1 (1) pp
36-44

De Groot, A. D. (1965). Thought and choice in chess. The Hague: Mouton.

Dorst, K. (2004). Understanding Design: 175 Reflections on Being a Designer. Bis
Publishers.

Keysers, C. (2012). Het empathische brein. Amsterdam: uitgeverij Bert Bakker.

Lawson, B. (1994). Design in mind. Oxford: Architectural Press.

Lawson, B. (2004). What Designers Know. Oxford: Architectural Press.

Lawson, B. (2006). How designers think, the design process demystified. Amsterdam:
Architectural Press.

Lawson, B., & Dorst K. (2009). Design expertise. Oxford: Architectural Press.

Pallasmaa, J. (2009). The thinking hand. Existential and embodied wisdom in architecture.
Chichester: Wiley.

Schön, D.A. (1983). The reflective practitioner: How professionals think in action (vol. 5126)
Basic books.

Schön, D.A. (1985). The design studio, an exploration of its traditions & potential. London:
RIBA publications Limited.

Schön, D.A. (1987). Educating the Reflective Practitioner: Toward a New Design for
Teaching and Learning in the Professions. San Francisco: Jossey-Bass.

Schön, D.A. & Wiggins, G. (1992). Kinds of seeing and their functions in designing.
Design studies 13 (2) pp.135-156

Van Dooren, E.J.G.C., Asselbergs, M.F., van Dorst, M.J., Boshuizen, E., & Van
Merrienboer, J. (2014). Making explicit in design education: generic elements in the
design process. International Journal of Technology and Design Education, 24(1), 53-71.

Van Dooren, E.J.G.C. & Van Merrienboer J.J.G. & Boshuizen, H.P.A. & Van Dorst
M. & Asselbergs, M.F. (2018). Architectural design education: in varietate unitas.
International Journal of Technology and Design Education, 28, 431-449.

Van Dooren, E. (2020). Anchoring the design process. A framework to make the designerly
way of thinking explicit in architectural design education. Delft: Architecture and the Built
Environment, TU Delft BK. No 17 (2020).

                                                                                                                                                           377
378
HOOFDSTUK 17.3: MULTI CRITERIA ANALYSE ALS
ONDERZOEKSTECHNIEK VOOR ONTWERPEVALUATIES

SAKE ZIJLSTRA EN REMON ROOIJ

ABSTRACT

Het beoordelen van ontwerpalternatieven en ontwerp(deel)oplossingen is iets wat
ontwerpers continu doen. Ontwerpdenken bestaat uit het reflectief heen en weer
bewegen tussen vraag en oplossing. De manier waarop mogelijke oplossingen
gewogen worden, blijven vaak impliciet. De ontwerper kiest de oplossingen en het
is de vraag hoe de gekozen oplossing naar andere betrokkenen geëxpliciteerd kan
worden en op basis van welke criteria de keuze gemaakt is. De multi criteria analyse
(MCA) techniek stelt ontwerpers in staat om ontwerpalternatieven expliciet en
systematisch te evalueren. De techniek bestaat uit de opeenvolgende stappen van: het
definiëren van de evaluatiecriteria, het meten van de criteria, het standaardiseren van
de metingen, het wegen van de criteria en de ranking van de evaluatieresultaten. De
techniek helpt de ontwerper om het (heen-en-weer) denken te organiseren en om
andere perspectieven bij ontwerpkeuzes en besluitvorming te betrekken.

KERNBEGRIPPEN

Ontwerpbeoordeling, ontwerpkeuzes, ex-ante evaluatie, MCA, verantwoording,
haalbaarheid

INTRODUCTIE

Ontwerpen is kiezen, en keuzes maken kan op verschillende manieren. Soms "weet"
je gewoon dat iets in een bepaald geval de juiste keuze is. De kans is groot dat deze
keuze onbewust is gebaseerd op eerdere ervaringen (Gladwell 2005). Die ervaringen
expliciet maken, en wanneer deze meer systematisch beschreven zijn, kan helpen
om je keuze te onderbouwen. Er is als het ware een schaal van "op je onderbuik
gevoel afgaan", via "informed" tot "evidence-based" ontwerpkeuzes maken. Een van de
meest vergaande manieren van een op data, informatie en/of kennis berustende keuze
maken, is via een multi criteria analyse. Hierbij wordt op verschillende meetaspecten,
de criteria, een score bepaald voor een ontwerpvariant. De scores voor alle varianten
worden bij elkaar opgeteld, al dan niet gewogen, en de best scorende variant wordt
gekozen als ontwerptoepassing.

                                                                                                                                                           379
Doel van dit hoofdstuk is om te verduidelijken dat, wanneer je denkt in alternatieven,
het waardevol is om het beoordelingsproces meer expliciet, verantwoord en
transparant te maken. MCA is daarvoor een zeer bruikbare techniek. Dit hoofdstuk
staat achtereenvolgens stil bij de techniek van de MCA op zich, legt een link met
enkele ontwerpopgaven, gaat in op voor- en nadelen van de techniek, reflecteert op
de bijdrage van de techniek aan het komen tot ontwerpbeslissingen, en geeft ten slotte
praktische tips voor het gebruik.

EX-ANTE EVALUEREN VAN ONTWERPALTERNATIEVEN: MCA

Een MCA methode leent zich goed om een afweging te maken in complexe ontwerp
beslissingen. Doordat het een beslissing is over een ontwerp - en de uitvoering/
realisatie nog moet gebeuren - , kun je zeggen dat het een ex-ante vorm van
onderzoek is. De MCA is een expliciete manier van een afweging maken doordat
je verschillende criteria evalueert, deze in overzicht zet en het besluit baseert op
de uitkomst uit die criteria die opgenomen zijn. Voor grotere en meer complexe
ontwerpprojecten leent een MCA zich goed omdat het overzicht kan geven in de
complexiteit: het zet de varianten systematisch naast elkaar, en het maakt de
evaluatiecriteria expliciet, evenals de scores per criterium.

         Ex-ante onderzoek staat voor `voorafgaand' (aan de uitvoering). Over ex-post
         onderzoek wordt binnen de bouwkunde gesproken, wanneer een object,
         bijvoorbeeld een gebouw, reeds gerealiseerd is. Gebruikersonderzoek - hoe
         gebruikers het gebruik van een gebouw ervaren - is een voorbeeld van ex-post
         evaluatie. Evaluatie andante kom je ook tegen in de literatuur en daarmee wordt
         bedoeld dat je evalueert terwijl je uitvoert. Dat kan bijvoorbeeld een
         ontwerpproces zijn, maar ook een realisatieproces: evalueren en bijsturen,
         terwijl je doet.

Om een MCA te kunnen maken moeten de volgende stappen doorlopen worden: het
definiëren van de evaluatiecriteria, het meten van de criteria, het standaardiseren van
de metingen, het wegen van de criteria en de ranking van de evaluatieresultaten.

De eerste stap is het definiëren van de evaluatiecriteria. Die criteria moeten een
relatie hebben met het onderwerp waar het ontwerp betrekking op heeft. Het kan
dus deels teruggrijpen op het gegeven programma van eisen (PvE), maar ook op
andere criteria. Als het over een PvE gaat, kan een vloeroppervlak één van eisen
zijn, en dus één van de evaluatiecriteria. Een aantal specifieke duurzaamheidscriteria
staan wellicht niet in het PvE, maar kunnen wellicht wél opgenomen worden in de
MCA. De criteria zijn bij voorkeur onafhankelijk van elkaar (zie hoofdstuk 6.1) zodat
onzuiverheden in de beoordeling en weging te voorkomen.

De tweede stap, het meten van de criteria, klinkt voor de hand liggend, maar is niet
altijd eenvoudig. Denk bijvoorbeeld aan een ontwerp voor een nieuwe gevel. Het

380
"meten" van het percentage zonlicht doorlatend geveloppervlak is relatief eenvoudig.
De isolatiewaarde bepalen kan dat ook zijn, maar als je een nieuw materiaal wilt
toepassen, of een nieuwe combinatie van materialen is dat al lastiger.

De derde stap, het standaardiseren van de metingen, maakt het mogelijk om criteria
vergelijkbaar te maken. Een eenvoudig voorbeeld zou kunnen zijn dat je het zonlicht
doorlatend oppervlak altijd in percentages wilt uitdrukken. En bijvoorbeeld ook de
afwijking van het PvE in een percentage. In het beste geval zorg je dat alle criteria
met een gelijksoortige waarde gemeten of weergegeven worden. In de praktijk wordt
er bij veel MCA's voor gekozen om de metingen uit te drukken in een aantal punten.
Bijvoorbeeld op een schaal van 0-3 punten: als het doel gehaald is 2 punten, als er
meer dan het doel gehaald wordt 3 punten en als het doel met een bepaalde foutmarge
niet is gehaald 1 punt, of wanneer het nog slechter is, geen punten.

De vierde stap, het wegen van de criteria, kan heel belangrijk zijn wanneer specifieke
doelen belangrijker zijn dan andere. Een budget overschrijding is in principe
onmogelijk, dus zwaarwegend. Maar kan wellicht, wanneer er bijvoorbeeld door een
hogere isolatie waarde veel energie bespaard zal worden, wel verantwoord worden.
Om criteria te kunnen wegen heb je in de vorige stap gezorgd dat elk criterium
een "gelijksoortige" uitkomst heeft. Hier kun je dan vervolgens een wegingsfactor
toepassen op elk criterium: budget weegt 2 maal zo zwaar als isolatie waarde en
zonlicht toetreding maar 0,8.

De vijfde en laatste stap is de ranking van de evaluatieresultaten, je moet immers
een keuze maken. Je wilt de best presterende variant kiezen. En daarom wil je de
scores op kunnen tellen nadat je ze hebt gewogen. Daarvoor moeten alle scores ook
uitgedrukt worden in gelijksoortige waarden, idealiter wil nadat je ze gewogen hebt
ook op kunnen tellen. Het ligt voor de hand om de ontwerpvariant met de meeste
punten te kiezen voor verdere uitwerking. Echter, soms zijn er nog andere redenen
- emotionele, persoonlijke, politieke - waarom niet altijd de best scorende variant
wordt doorontwikkeld. Besluitvorming is immers geen 100% rationele, objectieve
exercitie.

Een voorbeeld, gebaseerd op de criteria die genoemd werden, is in tabel 17.3.1
opgenomen. De tabel laat ook gelijk enkele complicaties zien die zorgen dat je de
MCA als methode wellicht wilt herzien. Bij de zonlicht toetreding zijn beide gevels
anders opgebouwd: beide gebruiken wel een PCM (Phase Change Material), alleen
in andere mate. Omdat ze allebei 40% van hun gevel "transparant" maken, scoren
ze gelijk. Maar 10% PCM verschil doet wel iets met de binnenruimte en de
zonlichttoetreding. Het doet ook iets voor de isolatie waarde, de R-waarde van de
gevel met hoger percentage PCM is hoger. Maar in ruil daarvoor krijg je als gebruiker
vaak minder "helder" uitzicht. Kortom, zijn de scores voor deze twee varianten wel
gelijk? Een tweede punt is dat het budget wel zwaarder weegt, maar dat dit effect op
de budget overschrijding van de 2e variant geen effect heeft omdat het gewicht op
de score geen invloed heeft. Als gevolg hiervan kies je in dit voorbeeld wel voor de
dure variant. Als je de punten anders zou geven, bijvoorbeeld 2 punten voor de lage
overschijding of wanneer je in variant 1 de R-waarde 1 punt geeft, dan kies je opeens

                                                                                                                                                           381
voor de goedkope variant. De manier waarop je de weging en de score vormgeeft heeft
dus een groot effect op de uitkomst. Merk ook op dat in het voorbeeld enkele criteria
sterk met elkaar samenhangen.

                     Tabel 17.3.1: Voorbeeld MCA-tabel (eigen werk)

Criterium   Eis/     gewicht Variant 1            score  score   Variant 2  score  score
            eenheid                                      met                       met
                                                         weging                    weging

Vloeroppervlak M2, %tov (PvE) PVE 0,2  120, 20%   3      0,6     110, 10% 2        0,4

Duurzaamheid Groendak 0,08             gedeeltelijk 1    0,08    geheel     2      0,16

Zonlicht                               30% gevel                 20% glas, 20% PCM 2 0,24
toetreding
gevel       40% gevel 0,12             glas, 10%  2      0,24

                                       PCM

Isolatiewaarde R-waarde gevel 5 0,2 4,1           0      0       5,7        3      0,6

Budget      Euro's (x1000) 0,4         6000, +20% 1      0,4     6500,      0      0
                                                                 +25%

totaal                                            7      1,32               9      1,4

Een voorbeeld uit de praktijk is het gebruik van de milieueffectrapportage (m.e.r.)
bij grote projecten (figuur 17.3.1). "Milieueffectrapportage brengt de milieueffecten
van een plan in beeld voordat de overheid daar een besluit over neemt. De verwachte
effecten worden beschreven in een milieueffectrapport. Zo kan de overheid die het
besluit neemt de milieueffecten bij haar afwegingen betrekken. Het doel van m.e.r.
is om het milieu een volwaardige plaats te geven in de besluitvorming over plannen
en projecten. Denk aan het plaatsen van windturbines, de aanleg van wegen of een
nieuw bedrijventerrein. Initiatiefnemers beschrijven de verwachte effecten voor het
milieu in een milieueffectrapport. Voor een zorgvuldige afweging bevat het rapport
ook alternatieve oplossingen met bijbehorende milieueffecten. De verantwoordelijke
overheid - Rijk, provincie, gemeente, waterschap - neemt het rapport mee in haar
overwegingen." (Commissie m.e.r., 2020). In een m.e.r. worden de effecten van het
project op verschillende aspecten beoordeeld, zoals luchtkwaliteit,
landschapsversnippering, geluidsoverlast, externe veiligheid, en dergelijke.

382
Figuur 17.3.1. infographic hoe werkt de m.e.r. procedure? (Van "commissoe voor de milieueffectrapportage"
(www.commissiemer.nl/onze-diensten/wat-is-mer) met toestemming.

In ontwerpopgaven, zeker wanneer het aantal betrokken belanghouders toeneemt,
kan een MCA een behulpzaam instrument zijn om de verschillende partijen inzicht
en overzicht te verschaffen. Stedelijke opgaven, zoals in BK3ON3 of BK6ON5, lenen
zich hier uitermate goed voor. Maar ook voor de evaluatie van eigen ontwerpstudies,
bijvoorbeeld bij massastudies, kan een ontwerper de varianten naast elkaar leggen,
even afstand nemen, en systematisch(er) een oordeel vellen over criteria zoals: relatie
met de omgeving, inpasbaarheid in de omgeving, bezonning, zichtlijnen,
toegankelijkheid en routes, omvang en kwaliteit restruimtes, en dergelijke.

p.m. Figuur 17.3.2 voorbeeld MCA bij inzet massastudie.

VOOR- EN NADELEN VAN HET GEBRUIKEN VAN DE MCA TECHNIEK

De MCA methode is geschikt voor complexe vraagstukken, maar wordt daarmee ook
snel zelf complex. Zoals in het voorbeeld van tabel 17.3.1 al aan de orde kwam is
het opzetten van een MCA qua punten en weging ingewikkeld en wil je de methode
zelf ook testen. De m.e.r. is een uitgebreid getest en gestandaardiseerd instrument en
daaraan ontleent het ook een flink deel van haar waarde. In de complexiteit zit ook
gelijk het probleem: je kunt niet elke ontwerpkeuze dezelfde systematische aandacht
geven. Kleine, snelle MCA's met een beperkt aantal criteria, eenvoudig puntensysteem
en platte weging is gedurende het ontwerpproces vaak geschikter. De aanpak in een
MCA is sterk omdat het gebaseerd is op een systematische, evidence-based opzet: de
punten ken je toe op basis van een onderbouwde meting of schatting. Keuzes worden

                                                                                                                                                           383
beter uitlegbaar en beter bekritiseerbaar. Bij BK4MA2-BK4ON4 is bijvoorbeeld het
toepassen van het woningwaarderingpuntenstelsel (WWS) een voorbeeld van een
input die goed in een MCA opgenomen zou kunnen zijn.

REFLECTIE

De multi criteria analyse techniek stelt ontwerpers in staat om ontwerpalternatieven
expliciet en systematisch te evalueren. De techniek bestaat uit de opeenvolgende
stappen van: het definiëren van de evaluatiecriteria, het meten van de criteria, het
standaardiseren van de metingen, het wegen van de criteria en de ranking van de
evaluatieresultaten.

Draagt een MCA nu bij aan het komen tot een ontwerpbeslissing? In de praktijk van
de ontwerpen tijdens de BSc opleiding kan dit meevallen. Ten minste in expliciete
zin: zelden zien we formele MCA benaderingen toegepast worden. Toch neem je in
ontwerpprojecten aan de lopende band beslissingen die je soms verder onderzoekt
dan in andere gevallen. Een deel van de tijd vertrouw je op je ervaring en gevoel
(Gladwell 2005) en dat is soms wel, maar soms ook minder terecht. De uitleg die je
kunt geven bij die keuze staat in ieder geval wél onder druk: vaak kun je maar slecht
de argumenten onder woorden brengen die je hersens al lang afgewogen hebben. Dat
je het niet onder woorden kan brengen, maakt de beslissing niet minder legitiem,
maar wel ingewikkeld te verantwoorden. Wanneer je denkt aan de gevelopties uit
tabel 17.3.1: wellicht koos je voor de eerste variant omdat je echte transparantie liet
prevaleren, maar net zo legitiem is de keuze voor een hogere isolatiewaarde van de
gevel. Een MCA kan helpen deze afweging expliciet te maken en de verschillende
perspectieven ten opzichte van elkaar te wegen.

PRAKTISCHE TIPS

     · Pas op met geven van ingewikkelde scores. Een MCA is het eenvoudigst toe te
         passen als de waarden van de criteria eenduidig te meten zijn: vierkante
         meters, aantallen, percentages, etc. Tegelijkertijd zit er in de benadering van
         waardes in de toekomst ook een onzekerheidsmarge. Nog moeilijker is het
         wanneer een criterium niet absoluut meetbaar is, bijvoorbeeld
         "aanpasbaarheid in de toekomst" of "flexibiliteit". In MCA's is het gebruikelijk
         (omdat de score wel "telbaar" moet zijn) om ook dergelijke criteria een
         numerieke waarde te geven. Kies daarvoor wel een relevante schaal, en
         probeer de schalen in de MCA niet te variëren: bijvoorbeeld geen 3 punts, 5
         punts en 10 puntsschaal door elkaar. Creëer ook geen schijnnauwkeurigheid:
         als je twee varianten afweegt op een "vaag" criterium, kun je uitleggen waarom
         de een een 4 en de ander een 7 krijgt? Waarom geen 5 en 8? Of 1 en 4? (Zie
         ook hoofdstuk 6.2 over meetniveaus.)

     · Pas op met het toekennen van gewichten. Het geven van verschillen in gewicht
         aan criteria is soms van belang maar houdt tegelijkertijd in dat er "waarde"
         toegekend wordt aan de verschillende criteria. Zeker bij meerdere
         belanghouders, kan de waarde van een criteria per belanghouder verschillen.
         Zie ook hoofdstuk 15.3 over actoren, hoofdstuk 16.1 over waarden en
         hoofdstuk 16.2 over ethiek. Idealiter is er dus onder de belanghouders wel

384
         overeenstemming over de toe te kennen gewichten. Dat is een ontwerpopgave
         op zich waarvoor een "decision room" (Van Loon et al 2008) een geschikte
         methode kan zijn.
     · Pas op met teveel aspecten. Hoewel een MCA juist bedoeld is om veel aspecten
         af te wegen, zorgt een groot aantal af te wegen aspecten ervoor dat de kans
         groot is dat de varianten gelijk zullen scoren. Immers, de kans dat een variant
         het structureel beter doet op meer criteria dan een andere, neemt af als het
         aantal criteria toeneemt.
     · In een ontwerpproces moeten zoveel ontwerpkeuzes gemaakt worden, dat je,
         bij wijze van spreken, niet meer aan ontwerpen toekomt, wanneer je alles zou
         expliciteren. Je wilt voorkomen dat je een MCA te vaak expliciet gaat
         uitwerken, dat zou het proces vertragen.
     · Maak plaats voor een "emotie" score of voor emotie in het
         besluitvormingsproces. Uit onderzoek naar het beoordelen van
         prijsvraagontwerpen (Gehner 2008), werd duidelijk dat er bij dergelijke
         juryprocessen behoefte was om een meer op emotie gebaseerde voorkeur mee
         te kunnen wegen. Wanneer die score geen deel uitmaakte van de MCA
         probeerden juryleden de scores op andere analyse punten zo te beïnvloeden
         tot hun emotionele voorkeur uit de ranking naar voren kwam.
BRONNEN
Commissie m.e.r. (2020). Wat is m.e.r. Geraadpleegd 3 juli 2020
https://www.commissiemer.nl/ .
Gehner, E. (2008). Knowingly taking risk, investment decision making in real estate
development. Utrecht: Eburon. https://repository.tudelft.nl/islandora/object/
uuid:4ad6a43e-1655-428e-b983-aff7d55e48e4/datastream/OBJ/download
Gladwell, M. (2005). Blink, Thinking without Thinking. Little, Brown and Company.
Van Loon, P.P., Heurkens, E., & van Bronkhorst, S. (2008). De Urban Decision Room, Een
Stedebouwkundig Sturingsinstrument. Delft: University Press.

                                                                                                                                                           385
386
INDEX

(Product) Ontwikkeling                      Attitude (Hoofdstuk 1 - 6.3) : gedragingen

3D Modelling                                Beeldend onderzoek

Abductie: normale-: zoekt naar best         Belangen (privaat en publiek) (Hoofdstuk
      mogelijke verklaring;                       15.3 - 16.3)

Abductie: ontwerp-: gericht op een          Beschrijvende statistiek
      gewenste uitkomst.
                                            Betrouwbaarheid (Hoofdstuk 6.1) :
Abstractie (Hoofdstuk 10) | Abstractie            consistentie in de
      (Hoofdstuk 15)                              onderzoeksbevindingen: leidt
                                                  herhaling tot dezelfde uitkomsten.
Academisch (Hoofdstuk 8) | Academisch
      (Hoofdstuk 13) | Academisch           Bouwkunde (Hoofdstuk 3.1 - 5 - 16.2)
      (Hoofdstuk 17.1)
                                            Bouwkundig ingenieur (Hoofdstuk 3.1 -
Actoren                                           10.1 - 15.3 - 16.3 )

Advies: stellingname wat het beste gedaan   Bron (Hoofdstuk 12.3 - 15.3)
      kan worden om een situatie te
      veranderen of te verbeteren (h4)      Bruikbaarheid

Alternatief (Hoofdstuk 3.1) | Alternatief   Case studie : -holistisch / -ingebed /
      (Hoofdstuk 17.3)                            -meervoudig / -enkelvoudig.
                                                  (Gevalstudie) intensieve bestudering
Analyse (Hoofdstuk 4) | Analyse (Hoofstuk         van een verschijnsel binnen zijn
      6.1) : samenhangende ontleding van          natuurlijke context, zodanig dat de
      een vraagstuk dat dient tot inzicht         verwevenheid van relevante factoren
                                                  behouden blijft (h6.1). Enkel/
Analyse-eenheden                                  meervoudige case: een meervoudige
                                                  case bestudeerd meer gevallen van
Analysemethode (Hoofdstuk 10.1 - 10.3 -           eenzelfde type, bewijs uit een
      12.2)                                       meervoudige case is sterker dan uit een
                                                  enkelvoudige case (h6.1).
Analysetekening
                                            Causale relatie
Architect(enbureau) (Hoofdstuk 13 - 16.2 -
      16.3 - 17.2)                          Co-creatie

Argument (building) (Hoofdstuk 6.4 - 7.2 -  Code van Neurenberg
      16.1)
                                            Coderen
Artefact (Hoofdstuk 2 -3.2 - 5 - 10.1)
                                                                                                                 387
Conceptueel model (Hoofdstuk 4 - 6.1)         Focusgroep: groepsgesprek vorm van
Consistentie (Hoofdstuk 3.2 - 6.1)                  kwalitatief onderzoek (h4)
Constructivisme
Context/Contextualiteit (Hoofdstuk 3.2 -      Fout (Hoofdstuk 6.1) : Holistische fout: fout
                                                    van het geheel
      7.2 - 10.2 - 17.2)
Contextspecifiekheid                          Fout (Hoofdstuk 16.2) : Subject of
Criteria: Wetenschappelijkheid                      deelnemersfout/-vertekening
Dataverzameling (Hoofdstuk 5 - 6.1)
Dataverzamelprotocol                          Fout: Type 1 fout (Hoofdstuk 6.2):
Deductie (Hoofdstuk 2 - 4): uit theorie             onderzoek toont een verschil aan in de
                                                    steekproef dat er in de populatie niet is.
      afleiden wat in werkelijkheid gevonden
      zou moeten worden.                      Fout: Type 2 fout (Hoofdstuk 6.2):
Deontologie (Hoofdstuk 5 - 16.2)                    onderzoek toon geen verschil aan in de
Desk research                                       steekproef terwijl dat er in de populatie
Discours                                            wel is.
Documentenstudie
Doel (Hoofdstuk 3.2 - 15.2 - 15.3 - 17.2)     Fout (Hoofdstuk 15.1 - 7.4 - 10.3) :
Empirisch onderzoek (Hoofdstuk 4 - 5 -              Waarnemersbias
      6.3)
Empirische wetenschap: op waarneming of       Geldigheid/ validiteit (Hoofdstuk 4 - 5 -
      ervaring berustende wetenschap.               6.1 - 12.3)
Esthetiek/ esthetisch (Hoofdstuk 3.1 - 7.3 -
      16.2)                                   Validiteit: Begripsvaliditeit: relatie tussen
Ethiek/ ethisch/ onderzoeksethiek                   theoretische begrippen en empirische
      (Hoofdstuk 5 - 16.2)                          verschijnselen (indicatoren) en juiste
Excursie (Hoofdstuk 12)                             instrumenten om deze waar te nemen
Expliciet (Hoofdstuk 3.2 - 16.2 - 17.2 -            (meetinstrumenten): het
      17.3)                                         operationaliseren van onderzoek (h6.1)
Fabricaat: concreet fysiek of digitaal
      eindproduct (artefact)                  Validiteit: Externe validiteit:
Fenomenologische benadering                         generaliseerbaarheid van het
                                                    onderzoek (h6.1)
388
                                              Validiteit: geldigheid van het onderzoek en
                                                    de uitkomsten (h6.1)

                                              Validiteit: Interne validiteit: relatie tussen
                                                    het verschijnsel en de achtergrond

                                              Gemengde methoden (mixed methods)

                                              Generaliseerbaarheid: toepasselijkheid van
                                                    de bevindingen in vergelijkbare
                                                    situaties, zie ook externe validiteit.

                                              Generieke elementen (Hoofdstuk 17.1 -
                                                    17.2)

                                              GIS (welk hoofdstuk ?)
Handeling (Hoofdstuk 4 - 5 - 16.2 :                     invalshoeken op een ontwerp.
      professioneel gedrag tegenover                    Beoordelen op basis van een aantal
      belanghebbenden (h4)                              vastgestelde criteria.

Holistische benadering: maakt geen                Kwalitatief onderzoek (Hoofdstuk 1 - 4 -
      onderscheidt tussen subeenheden en                6.1): ... , leidt meestal tot het
      analyseert het gehele sociale fenomeen            formuleren van nieuwe hypothesen en
      (h6.1)                                            theoretisch model (inductief) (h4).

Hypothese (nulhypothese): de aanname dat          Kwantitatief onderzoek (Hoofdstuk 1 - 4 -
      er geen verschil of geen relatie is tussen        6.1): ..., begint meestal met het toetsen
      variabelen h6.2                                   van hypotheses op basis van een
                                                        bestaand theoretisch model (deductief)
Hypothese (Hoofdstuk 2 - 4 - 10.3): een                 (h4)
      aanname over het bestaan van een
      relatie of verschil.                        Literatuur (Hoofdstuk 3.2 - 10.3 - 15.3)

Hypothesetoetsing: uitvoeren van                  Literatuurstudie
      statistische toets om hypethese te
      bevestigen of weerleggen h6.2               Logboek

Images                                            Logisch (Hoofdstuk 3.2 - 7.4 - 17.2)

Impact (Hoofdstuk 12.2 - 16.1)                    Maquette (Hoofdstuk 7.4 -15.1 - 17.2)

Implicaties (Hoofdstuk 6.1 - 17.2)                Marktonderzoek

Inductie (Hoofdstuk 2 - 4): uit wat in            Meetniveau:Interval: schaal waarbij de
      werkelijkheid gevonden is afleiden wat            afstand tussen de categorieën telkens
      theorie moet zijn (theorie vormend).              even groot is, bijvoorbeeld 1 graad op
                                                        de schaal van Celcius.
Ingebedde benadering: meerdere analyse
      eenheden die gezamenlijk deel zijn van      Meetniveau: Nominaal: schaal met
      een systeem (h6.1)                                minstens 2 verschillende variabelen of
                                                        categorieën maar zonder orde of
Ingenieurswetenschappen (Hoofdstuk 2 -                  duidelijke maat: bijvoorbeeld koper en
      3.1 - 6.3)                                        huurder.

Integraal (Hoofdstuk 3.1 - 3.2)                   Meetniveau: Ordinaal: schaal met minstens
                                                        2 verschillende variabelen of
Integriteit: ... (dus geen wangedrag of zelfs           categorieën met duidelijke rangorde
      fraude) (h5)                                      zoals hoog en laag.

Interview(en) (Hoofdstuk 4 - 12.2 - 12.3)         Meetniveau: Ratio: zoals interval maar met
                                                        een absoluut nulpunt, bijvoorbeeld
Intuïtie(f) (Hoofdstuk 7.3 -17.1)                       vierkante meters.

Kritisch (Hoofdstuk 1 - 6.3): Vergelijken         Methodisch (Hoofdstuk 1 - 3.2)
      wat verschillende auteurs over
      hetzelfde onderwerp zeggen.                                                                                      389
      Verschillen herkennen. Vergelijken van
Model (Hoofdstuk 3.2 - 7.3 - 17.2) :            Ontwerpen: synthetiseren, "het verbeelden
      -conceptueel / -concept / -scientific           van te nemen maatregelen gericht op
      article / -presentatiemodel / -3D City /        het veranderen van bestaande in
      -functie                                        geprefereerde situaties" (h2)

Moraal                                          Ontwerpend onderzoek/
                                                      ontwerpgeoriënteerd onderzoeken
Morfologie
                                                Operationalisering (hfst 12.3 - update)
Multi criteria analyse (MCA)
                                                Overdracht
Normatief (Hoofdstuk 4 - 16.2)
                                                Participatie
Numerieke data (Hoofdstuk 6.2 - 17.3)
                                                Peerreview (Hoofdstuk 3.2 - 6.4) collegiale
Objectiviteit (Hoofdstuk 5 - 12.2)                    toetsing

Observeren (Hoofdstuk 6.1 - 7.3 -12.2)          Perspectief (Hoofdstuk 3.1 - 9 - 10.1 -
                                                      12.2 - 15.2 - 17.2)
Ondernemerschap
                                                Plananalyse (Hoofdstuk 2 - 3.1 - 10.1 - 13)
Onderwerp (Hoofdstuk 3.2 - 10.3 - 16.3)
                                                Populatie (Hoofdstuk 5 - 6.2 - 12.3)
Onderzoek (Hoofdstuk 2 - 3.2 - 5 - 6.1 -
      9 - 13 - 15.2- 17.3):"een systematisch    Positionering/Situationeel (Hoofdstuk 6.3)
      onderzoek gericht op het creëren van
      kennis" (h2). De onderzoekskwaliteit      Positivisme
      hangt af van betrouwbaarheid,
      validiteit en ...                         Pragmatisme (Hoofdstuk 1 - 2)

Onderzoeksdoel (Hoofdstuk 3.2)                  Praktijk (Hoofdstuk 3.2 - 13 - 15.2 - 15.3 -
                                                      16.3)
Onderzoeksmethode (Hoofdstuk 3.2 - 13)
                                                Praxeologische benadering
Onderzoeksopzet (Hoofdstuk 5)
                                                Presentatie/ Ontwerppresentatie/
Onderzoeksproces (Hoofdstuk 3.2 - 9)                  Mondeling

Onderzoekstechniek (Hoofdstuk 6.1)              Privacy (Hoofdstuk 5 - 12.3)

Ontwerp: -ontwerpreflectie /                    Pro bono werk
      -ontwerpproces / -ontwerpaspecten /
      -ontwerpevaluaties /                      Probleemstelling (Hoofdstuk 4 - 6.1 - 12.3)
      -ontwerpbeoordeling /
      -ontwerpkeuzes /                          Procedure (Hoofdstuk 4 - 6.1)
      -ontwerpalternatieven
                                                Professionaliteit
Ontwerp: visuele of schematische weergave
      van een product of een interventie.       Programma van eisen (Hoofdstuk 10.1 -
                                                      15.2 - 16.3)

                                                Protocol

390
Prototype                                   Verantwoordelijkheid (Hoofdstuk 5 - 15.3):
P-waarde                                          rekenschap afleggen over gemaakte
Rapporteren (Hoofdstuk 5 - 6.3)                   keuzes (of het nalaten daarvan) in
Ratio(neel) (Hoofdstuk 13 - 17.1)                 ontwerp.
Redeneervormen (Hoofdstuk 1 - 2 - 3.2)
Referentiekader                             Vraag/aanbod
Reflectie
Relevantie                                  Vraagstelling/ onderzoeksvragen
Representatief (Hoofdstuk 5 - 7.3 - 12.3)
Schrijfplan                                 Waarde(n) (Hoofdstuk 16.2 - 16.3 - 17.2)
Stakeholder (analyse) (Hoofdstuk 15.3 -
                                            Waardengevoelig ontwerpen (Value
      16.1)                                       Sensitive Design, VSD):
Standaardmodel wetenschap                         ontwerpmehtode die bewust waarden
Steekproef                                        in het ontwerp probeert mee te nemen
Systematisch (Hoofdstuk 3.2)                      om waardenconflicten te voorkomen.
Technische analyse                                h5
Tekening (Hoofdstuk 3.2 - 7.3)
Tekst                                       Waarnemen (Hoofdstuk 12.2 - 13)
Terminologisch onderzoek: Critical /
                                            Wetenschap (Hoofdstuk 1 - 2 - 3.1)
      Research article / process reading /
      rhetorical moves / scientific         Exploratief wetenschap: verkennend
      conversations (Hoofdstuk 6.3 - 6.4)
Toetsende statistiek: h6.2                  Formele wetenschap: ... informatieve
Toeval/sfluctuatie: h6.2                          uitspraken.
Transparant (Hoofdstuk 3.2)
Urban data research                         Ingenieurs wetenschap: vorm van
Variabelen (Hoofdstuk 6.1 - 6.2)                  praktische wetenschap.
Veldwerk
                                            Normatieve wetenschap: hebben als doel
                                                  een praktisch probleem op te lossen.
                                                  Formatieve uitspraken.

                                            Praktische wetenschap: gericht op een
                                                  interventie in de werkelijkheid

                                            Technische wetenschap:

                                            Theoretische wetenschap: gericht op
                                                  theorie ontwikkeling en toetsing van
                                                  theorie met als doel verklaren en
                                                  voorspellen

                                            Wetenschappelijke discipline

                                            Wetenschappelijke tekst

                                            Wetenschapsdomein/ -gebied

                                            Wetenschapsopvatting

                                                                                                                 391
Zoekplan  Zorgvuldigheid:

392
OVER DE AUTEURS

AUTHORS

dr.ir. MaartenJan Hoekstra   Urban  Design,  afdeling  Urbanism,

is Universitair Hoofddocent
m.j.hoekstra@tudelft.nl

dr.ir. Louis Lousberg

Universitair Docent Design & Construction Managment, afdeling Management in the
Built Environment, gepensioneerd.

dr.ir. Remon Rooij

is Universitair Hoofddocent Spatial Planning & Strategy, afdeling Urbanism,
r.m.rooij@tudelft.nl.

dr.ir. Willemijn Wilms Floet

is Docent Methods of Analysis & Imagination, afdeling Architecture,
w.w.l.m.wilmsfloet@tudelft.nl.

dr.ir. Sake Zijlstra

is Docent Housing Management, afdeling Management in the Built Environment,
s.zijlstra@tudelft.nl.

                                                       393
394
SHOUTOUTS
"I think the results are outstanding!" R. Rocco.
"indrukwekkend!" E. van Bueren.
"ongetwijfeld heel waardevol zal gaan zijn voor de studenten!" M. Bos-de Vos.
"Complimenten voor het resultaat! Het ziet er al goed uit." S. Nijhuis.

                                                                                                                                                           395
396
DANKWOORD
De redactie wil alle auteurs bedanken voor hun bijdrage en inzet. Daarnaast hebben
we steun gehad van de bibliotheek van de TU Delft, zowel technisch als in het
voorbereiden en uitwerken. De docenten, coordinatoren bedanken we voor hun
feedback en de inzet in het onderwijs. Ook het klankbord van studenten willen we
danken voor de opmerkingen en richtinggevende kritieken: Joep Bastiaans, Willie
Vogel, Fieke Noordam, Amber van der Voorn en Nathan Kramer.

                                                                                                                                                           397
INZICHT: Academische Vaardigheden voor
Bouwkundigen - 2e editie

Faculty of Architecture and the Built Environment

Het boek Academische Vaardigheden voor Bouwkundigen geeft
een verdiepend beeld van bouwkunde als wetenschappelijke
discipline, gaat expliciet in op de relatie tussen ontwerp en
onderzoek en richt zich met name op praktische vaardigheden die
bouwkundestudenten ontwikkelen gedurende hun bacheloropleiding
in Delft. Het boek is opgebouwd uit vier delen. Deel A richt zich op
de plaats van bouwkunde binnen de wetenschap. Deel B richt zich
op basisvaardigheden: algemene academische vaardigheden voor
bouwkundigen. Deel C diept specifieke bouwkundige methoden
van onderzoek uit. Deel D, het laatste deel, is enerzijds gericht
op de praktijk en anderzijds op reflectie. Door deze brede opzet
kan het boek niet alleen direct gebruikt worden door studenten
en docenten in de leerlijn Academische Vaardigheden, maar juist
ook in de andere leerlijnen en modulen. Tevens is het boek een
naslagwerk voor andere Bouwkunde- en Architectuuropleidingen in
binnen- en buitenland dat inzicht geeft hoe wij binnen de faculteit
Bouwkunde van de TU Delft aankijken tegen het vakgebied en
welke academische vaardigheden daar op bachelorniveau bij horen.

TU Delft | Architecture and the Built Environment                     © 2024 TU Delft Open
                                                                      ISBN 978-94-6366-933-7
De auteurs en redactieleden van het boek                              DOI:https://doi.org/10.59490/tb.99
Academische Vaardigheden voor Bouwkundigen
geven les binnen de zes leerlijnen van de                             textbooks.open.tudelft.nl
bacheloropleiding Bouwkunde: (1) Technologie,
(2) Grondslagen, (3) Maatschappij, Proces                             Omslag ontwerp: Willemijn Wilms
en Praktijk, (4) Ontwerpen, (5) Academische                           Floet. Foto's en beeld bewerking:
Vaardigheden en (6) Overdracht en Vorm. In dit                        Willemijn Wilms Floet.
boek hebben zij de verschillende academische                          Bronnen: de gevel van de Opera te
vaardigheden vanuit de leerlijnen bijeen                              Parijs uit: Mead, C.C., 1991. Charles
gebracht. Het overgrote deel van de auteurs en                        Garnier's Paris opéra;
alle redactieleden zijn werkzaam binnen één van                       architectural empathy and the
de vier afdelingen van de faculteit Bouwkunde:                        renaissance of French classicism,
Architecture, Urbanism, Management in the                             Cambridge, Mass: MIT Press.
Built Environment, Architectural Engineering &                        Het fragment stadsplattegrond Parijs
Technology.                                                           uit: Google Aerodata International
                                                                      Surveys 2013.
